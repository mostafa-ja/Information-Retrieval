News_ID,Date,Subject,Title,Summary,Body,Short_link
833027,۱۴۰۱/۰۱/۱۲,حوادث,مشهد / 17 مصدوم در تصادف ون و سمند,با توجه به تعداد مصدومان حادثه دو دستگاه آمبولانس و یک دستگاه اتوبوس آمبولانس به محل حادثه واقع در مشهد به باغچه بین پلیس راه و طرق اعزام شد.,"سخنگوی سازمان اورژانس کشور از مصدوم شدن ۱۷ نفر در پی تصادف یک دستگاه خودرو ون و سواری سمند خبر داد.
مجتبی خالدی در گفت‌وگو با ایسنا، در باره جزییات این حادثه گفت:‌ ساعت ۱۶:۳۳ روز جاری ۱۲ فروردین یک مورد حادثه تصادف یک دستگاه ون و یک دستگاه خودرو سواری سمند به سامانه ۱۱۵ اورژانس اطلاع داده شد.
وی ادامه داد:‌ با توجه به تعداد مصدومان حادثه دو دستگاه آمبولانس و یک دستگاه اتوبوس آمبولانس به محل حادثه واقع در مشهد به باغچه بین پلیس راه و طرق اعزام شد.
سخنگوی سازمان اورژانس کشور در خصوص خسارات جانی این حادثه گفت: تکنسین‌های اورژانس با حضور در محل به بررسی وضعیت مصدومان پرداختند که متاسفانه ۱۷ نفر در این حادثه دچار مصدومیت شدند. این ۱۷ نفر برای ادامه روند درمان به مرکز درمانی منتقل شدند.                           ",https://www.asriran.com/003Uhv
833026,۱۴۰۱/۰۱/۱۲,سیاسی,وزارت خارجه: قطعنامه وضعیت حقوق‌بشر در ایران، محکوم است,جمهوری اسلامی ایران اقدام دولت انگلیس و دیگر بانیان این قطعنامه که مصداق بارز سواستفاده از مفاهیم و ارزش‌های متعالی حقوق بشری برای پیشبرد اغراض کوته‌بینانه سیاسی است را محکوم کرده و آن را فاقد هرگونه وجاهت و اثر قانونی می‌داند.,"سعید خطیب‌زاده سخنگوی وزارت امور خارجه قطعنامه وضعیت حقوق بشر در جمهوری اسلامی ایران و تصویب آن در نشست شورای حقوق بشر را کاملا مردود و فاقد وجاهت قانونی دانست. وی طرح این قطعنامه توسط انگلیس و سایر کشورهای غربی و تکرار ادعاهای بی‌اساس را مبتنی بر اطلاعات نادرست و مغرضانه اعلام کرد.
به گزارش ایسنا، سخنگوی وزارت امور خارجه با اشاره به تلاش کشورهای غربی به استمرار پروژه ایران‌هراسی و بدنام‌سازی ایران، گفت: این کشورها که خود سابقه طولانی در نقض فاحش حقوق انسان‌ها از جمله از طریق فروش سلاح به رژیم‌های خودکامه و اشغالگر و متجاوز دارند، حقوق بشر را ابزار پیشبرد مطامع و اغراض سیاسی خود کرده‌اند.
وی اضافه کرد: چنین تحرکات غیراخلاقی و غیرموجه نه تنها کمکی به ارتقای وضعیت حقوق بشر و احترام به آن در سطح جهانی نمی‌کند بلکه صرفا موجب دامن زدن به کلیشه سازی‌های منفی و برچسب‌زنی سیاسی علیه ملت‌ها می‌گردد و لطمات جدی به مفهوم واقعی حقوق بشر وارد کرده است.
خطیب‌زاده افزود: جمهوری اسلامی ایران اقدام دولت انگلیس و دیگر بانیان این قطعنامه که مصداق بارز سواستفاده از مفاهیم و ارزش‌های متعالی حقوق بشری برای پیشبرد اغراض کوته‌بینانه سیاسی است را محکوم کرده و آن را فاقد هرگونه وجاهت و اثر قانونی می‌داند.
خطیب‌زاده در ادامه اظهار داشت: در این قطعنامه، ماموریت گزارشگر ویژه تمدید شده است، گزارشگر ویژه ای که با ارائه چند گزارش اخیر نشان داده است براساس دستورکار بانیان انگلیسی، آمریکایی و صهیونیستی قطعنامه عمل می‌کند و سازوکارهای حقوق بشری سازمان ملل متحد را بازیچه اهداف شوم و غیرقانونی رژیم‌های فوق قرار داده است.
سخنگوی وزارت امور خارجه با تاکید بر اینکه آنچه طی سال‌های اخیر در قطعنامه‌های شورای حقوق بشر اتفاق افتاده است عملا اتهام‌زنی یکطرفه از سوی بانیان این قطعنامه علیه جمهوری اسلامی ایران بوده، اظهارداشت: کشورهایی که خود ناقض حقوق دیگر ملت‌ها هستند، نمی‌توانند در مقام مدعی و یا قاضی وضعیت حقوق بشر در یک کشور بنشینند، بلکه می‌بایست پاسخگوی جنایات خود در نقض فاحش حقوق بشر باشند.
خطیب‌زاده افزود: چنانچه بارها تاکید شده است تعیین گزارشگر ویژه کشوری در زمینه حقوق بشر برای کشوری مانند ایران اساسا غیرموجه و غیرسازنده می‌باشد. کشوری که با وجود فشارهای ظالمانه ناشی از تروریسم اقتصادی آمریکا، به تعهدات خود نسبت به شهروندانش و جامعه بین‌المللی همواره پایبند بوده است.
سخنگوی وزارت امور خارجه با تاکید بر اینکه جمهوری اسلامی ایران یک نظام مردم‌سالار دینی است که در چارچوب تعهدات مذهبی و پای بندی به قانون اساسی و قوانین عادی خود و معاهدات بین‌المللی، در راستای توسعه و ارتقای حقوق بشر در سطح ملی، منطقه‌ای و بین‌المللی گام برداشته و در عمل نیز خود را متعهد به رعایت آن می‌داند.
خطیب‌زاده در ادامه تصریح کرد: حامیان این قطعنامه در درجه اول می‌بایست اقدامات دولت آمریکا به واسطه تروریسم اقتصادی و تشدید تحریم‌های یکجانبه و ظالمانه و تاثیرات مخرب آنها بر دسترسی ایرانیان به نیازمندی‌های اساسی مانند تجهیزات و اقلام پزشکی در ایام مبارزه با ویروس کرونا را محکوم نمایند و تلاش‌های این چنینی برای عوض کردن جای متهم و شاکی نتیجه‌ای را عاید بانیان این قطعنامه نخواهد کرد.                           ",https://www.asriran.com/003Uhu
833024,۱۴۰۱/۰۱/۱۲,بین الملل,شهردار کی‌یف: خطر مرگ بالاست، فعلا به کی‌یف برنگردید,کلیچکو در هشدار خود به شهروندان کی‌یف گفت: خطر مردن در کی‌یف بسیار بالاست... پس به هرکسی که قصد دارد به کی‌یف بازگردد توصیه می‌کنم که لطفا کمی بیشتر صبر کند.,"شهردار کی‌یف، امروز (جمعه) اعلام کرد که نبرد شدیدی در شمال و شرق این شهر درگفته است و از غیرنظامیان خواست فعلا به کی‌یف نیایند.
به گزارش ایسنا، به نقل از شبکه خبری اسکای، ویتالی کلیچکو، شهردار کی‌یف در هشداری به شهروندان پایتخت اوکراین گفت، در حال حاضر خطر مرگ در کی‌یف «بسیار بالا» است و از غیرنظامیانی که قصد بازگشت به این شهر را داشتند، خواست دست‌نگه‌دارند.
این حملات در حالی آغاز شده که فرماندار منطقه‌ای کی‌یف پیش‌تر از عقب‌نشینی نیروهای روسیه از برخی مناطق حومه پایتخت خبر داده بود.
کلیچکو در هشدار خود به شهروندان کی‌یف گفت: خطر مردن در کی‌یف بسیار بالاست... پس به هرکسی که قصد دارد به کی‌یف بازگردد توصیه می‌کنم که لطفا کمی بیشتر صبر کند.
این در حالیست که ساعاتی پیش، مقامات اوکراین و روسیه از برگزاری مذاکرات صلح برخط خبر دادند.
روسیه پیش از مذاکرات برخط نیز، در آخرین دور مذاکرات حضوری در استانبول وعده داده بود که عملیات‌هایش در شهرهای کی‌یف و چرنیهیف را به میزان «چشمگیری» کاهش دهد.                           ",https://www.asriran.com/003Uhs
833023,۱۴۰۱/۰۱/۱۲,ورزشی,جوایز جام جهانی چقدر است؟,تیم های پنجم تا هشتم جهان مبلغ 17 میلیون دلار پاداش دریافت می کنند. تیم های نهم تا شانزدهم هم 13 میلیون دلار پاداش می گیرند.,"فدراسیون جهانی فوتبال جوایز تیم ها در جام جهانی 2022 قطر را اعلام کرد.
به گزارش فارس، قرعه کشی جام جهانی 2022 قطر امشب از ساعت 20:30 در دوحه برگزار می شود تا شاگردان اسکوچیچ رقبای خود را در این تورنمنت بین المللی فوتبال بشناسند.
در همین رابطه جوایز جام جهانی 2022 قطر مشخص شد. طبق دستور العمل فیفا قهرمان این تورنمنت مبلغ 42 میلیون دلار کسب می کند.
نایب قهرمان جهان 30 میلیون دلار پاداش دریافت می کند. تیم سوم و چهارم جهان در قطر به ترتیب 27 و 25 میلیون دلار پاداش می گیرند.
تیم های پنجم تا هشتم جهان مبلغ 17 میلیون دلار پاداش دریافت می کنند. تیم های نهم تا شانزدهم هم 13 میلیون دلار پاداش می گیرند.
و بقیه تیم ها یعنی تیم های 17 تا 32 یعنی تمام تیم ها راه یافته به جام جهانی در شرایط کنونی 9 میلیون دلار به جیب زده اند و یکی از این تیم ها تیم ملی کشورمان است.                           ",https://www.asriran.com/003Uhr
833022,۱۴۰۱/۰۱/۱۲,فرهنگی/هنری,علیرضا قربانی درباره ماجرای کنسرت آمریکا: دو سال سربازی در سپاه بودم/ دو تابعیتی بودن من دروغ است,اخباری چون اینکه از بخش پاسپورت کنترل گذر کردم یا اینکه من سوار هواپیما شدم و بر روی صندلی خودم نشستم، ماموران مرزی آمدند و مرا از هواپیما پیاده کردند و یا دو تابعیتی کانادا هستم، همه نادرست است.,"از شامگاه پنجشنبه ـ ۱۱ فروردین ماه ـ اخبار متعددی در رسانه‌های داخلی و خارجی مبنی بر ممانعت کشور آمریکا از ورود علیرضا قربانی، خواننده ایرانی به این کشور و گمانه زنی درباره دلایل آن منتشر می شود؛ اخباری که هنرمند را وادار کرد تا در ویدئویی با نادرست خواندن بخشی از آنها، به توضیح اصل ماجرا بپردازد.
به گزارش ایسنا، علیرضا قربانی در جریان این ویدیو که پس از رسیدن به کشورش ایران منتشر کرد، چنین گفت: «دلم می خواست نکته‌ای را توضیح دهم، اینکه از دیشب تقریبا بسیاری از خبرگزاری‌های داخلی و بین المللی و حتی تلویزیون‌های بین المللی و فارسی زبان، خبری را منتشر کردند که باعث نگرانی و ناراحتی برخی از دوستان و نازنین‌هایی که اخبار فرهنگی و هنری را دنبال می‌کنند شده است و به رسم احترام و ادب و با حفظ حرمت به همه خبرگزاری‌های داخلی و خارجی و حتی تلویزیون‌های خارج از ایران، دلم می‌خواست چند نکته را به صورت کامل کوتاه و مجمل خدمتتان عرض کنم تا رفع نگرانی شود. »
این هنرمند در توضیح اصل ماجرا گفت: «من برای اجرای کنسرت توسط ارکستر Pacific Symphony کالیفرنیا و بنیاد فرهنگی Farhang foundation به آمریکا دعوت شدم و طبیعتاً بخش حقوقی و وکالت دفتر نیویورک پیگیر کارهای ویزای بنده شدند که در نهایت ویزای خودم را از کنسولگری امریکا در تورنتو دریافت کردم و در بدو مراجعه و ورود به فرودگاه تورنتو که مرز هوایی مشترک با آمریکا دارد، در ورود به بخش کنترل پاسپورت، افسر مربوط طبق روال و روند عادی که وجود دارد، سوال‌های مختلفی را چون ویزا از کجا اخذ شده، شرایط ورود چگونه است، هدف از سفر چیست، محل اقامت و ... می پرسند. برای بنده هم به این صورت بود؛ البته توضیحات تکمیلی و کامل را خواستند که پاسخ داده شد ولی در نهایت این افسر مربوطه توضیح دادند که به جهت قواعد و قوانینی که وجود دارد اجازه حرکت از بخش پاسپورت کنترل به بعد را به بنده نخواهند داد و اجازه ورود به خاک آمریکا با این ویزا وجود ندارد و بنابراین به نظر می‌رسد ناهماهنگی بین آنها و بخش کنسولگری که ویزا صادر کرده و این افسر وجود داشت.»
علیرضا قربانی اظهار کرد: دفتر حقوقی و وکالت بنده در آمریکا با احترام و همه تلاشی که کردند پیگیر این امر هستند که دلیل اصلی و گزارش را به صورت قانونی هم از کنسولگری و هم بخش مرزی و گمرکی و کاستوم فرودگاه تورنتو دریافت کنند ولی آنچه که به ذهن این عزیزان می رسد این است که از سال ۲۰۱۹ قانونی را تصویب کردند که شامل همه افراد می‌شود؛ یعنی هر کسی که به نحوی حتی مثل من که دو سال از سال ۶۹ تا ۷۱ را در سپاه بعد از دیپلم برای سربازی گذرانده باشد، از دادن ویزا و ورود به خاک آمریکا منع می‌شود. این قانون به صورت عمومی در آمده و شامل همه افراد می‌شود. اکنون این نکته تنها چیزی است که به ذهن آنها می‌رسد و می تواند شامل حال ویزا شده باشد.
به گفته این خواننده «تا اینجا خبرهایی که منتشر شده درست است ولی بعد از این تقریباً همه آنچه که عنوان شده تحریف و کذب است.»
قربانی تاکید کرد که دفتر حقوقی اش می‌تواند پیگیر این اخبار شده تا از آن فرد یا افرادی که این خبر را منتشر کردند، اعاده حیثیت کنند و ادامه داد: «البته لس آنجلس تایمز اولین جایی بود که این خبر را به صورت رسمی منتشر کرد و رسانه بسیار مهم و معتبری هم هست ولی قرار شده اصلاحیه بزنند و دفتر حقوقی پیگیری آنها هستند.
یعنی اخباری چون اینکه از بخش پاسپورت کنترل گذر کردم یا اینکه من سوار هواپیما شدم و بر روی صندلی خودم نشستم، ماموران مرزی آمدند و مرا از هواپیما پیاده کردند و یا دو تابعیتی کانادا هستم، همه نادرست است.»
او خطاب به مخاطبانش گفت: آنچه که وجود دارد و عرض کردم این قانون است که به وجود آمده و در نهایت بهترین‌ها را آرزو می‌کنم برای شما. بسیار ناراحت و متاثر شدم از بابت اینکه بلیت‌های این اجرا مدت‌ها پیش به صورت کامل فروخته شده بود و بیش از هزار نفر مشتاق بودند.
برنامه بسیار خوبی را تدارک دیده بودیم که بتوانیم در خدمت آنها باشیم ولی خب به هرحال قسمت من نشد و نتوانستم در خدمت باشم و امیدوارم در آینده نزدیک، نه تنها در آمریکا بلکه در کشورهای مختلف در جمع دوستان و علاقمندان باشم و با فروکش کردن شرایط کرونا بتوانم در شهرهای مختلف ایران عاشقانه بین مردم حضور پیدا کنم و برنامه‌های مختلفی را داشته باشیم و البته تهران و برنامه‌های بین المللی خود را برگزار کنم. بهترین‌ها را برای شما آرزو می‌کنم. شما را به خدای بزرگ می‌سپارم و اغراق نیست اگر عرض کنم ما به حضور و توجه و وجود شما و عشق شما پابرجا هستیم. از همینجا دست‌بوس تک تک شما عزیزان هستم. خدانگهدار.»                           ",https://www.asriran.com/003Uhq
833028,۱۴۰۱/۰۱/۱۲,بین الملل,آلمان: اسیر باج‌خواهی پوتین درباره خرید گاز طبیعی با روبل نمی‌شویم,رابرت هابک، وزیر اقتصاد دولت آلمان هم گفت که وی هنوز چنین فرمانی را که نشان دهد باید در قبال خرید گاز روسیه، روبل پرداخت کرد، ندیده است.,"پس از اینکه ولادیمیر پوتین، رئیس جمهوری روسیه اعلام کرد کشورهای خریدار باید در ازای دریافت گاز روسیه، روبل پرداخت کنند، وزیر خارجه آلمان که کشورش یکی از اصلی‌ترین خریداران گاز طبیعی روسیه است اعلام کرد غرب اسیر ""باج‌خواهی"" کرملین نخواهد شد.
به گزارش ایسنا، به نقل از اسکای نیوز، پوتین در بیانیه‌ای که از سوی تلویزیون روسیه پخش شد، فرمانی را قرائت کرد که براساس آن روبل باید جایگزین ارزهای دیگری شود که کشورهای خریدار در ازای گاز روسیه پرداخت می‌کنند و به گفته رئیس جمهوری روسیه این جایگزینی حق حاکمیت روسیه را تقویت کرده و از مشاغل روسیه حمایت می‌کند.
در پاسخ به این اقدام آنالنا بربوک، وزیر خارجه آلمان تاکید کرد: حالا در پاسخ به این اقدام باید گفت غرب مورد باج‌خواهی قرار نخواهد گرفت.
رابرت هابک، وزیر اقتصاد دولت آلمان هم گفت که وی هنوز چنین فرمانی را که نشان دهد باید در قبال خرید گاز روسیه، روبل پرداخت کرد، ندیده است.
وی تاکید کرد که کشورش برای تمام سناریوها در این زمینه آماده است، از جمله قطع صادرات گاز روسیه به اروپا.
پیش از این اولاف شولتس، صدراعظم آلمان گفته بود که وی به پوتین گفته بر اساس قرارداد، آلمان هم‌چنان به پرداخت پول گاز به یورو و دلار ادامه می‌دهد.
شولتس هم‌چنین اظهار امیدواری کرده بود آلمان امسال از واردات نفت و زغال سنگ روسیه مستقل شود.
بنا به گزارش‌ها حدود ۴۰ درصد گاز طبیعی مصرفی اتحادیه اروپا از روسیه تامین می‌شود.                           ",https://www.asriran.com/003Uhw
833021,۱۴۰۱/۰۱/۱۲,اجتماعی ,حریق قطار یزد- اصفهان خسارت جانی نداشت,صبح امروز جمعه 12 فروردین قطاری باری که از یزد به سمت فولاد مبارکه راهی بود، در حوالی شهرستان ورزنه دچار سانحه ﺁتش‌سوزی شد.,"مدیرکل مدیریت بحران استان اصفهان گفت: خوشبختانه سانحه ﺁتش‌سوزی قطار باری یزد به فولاد مبارکه اصفهان خسارت جانی به همراه نداشت.
منصور شیشه‌فروش در گفت‌وگو با تسنیم دراصفهان، از وقوع حادثه ﺁتش‌سوزی برای قطاری باری خبر داد و افزود: صبح امروز جمعه 12 فروردین قطاری باری که از یزد به سمت فولاد مبارکه راهی بود، در حوالی شهرستان ورزنه دچار سانحه ﺁتش‌سوزی شد.
وی با اشاره به مهار ﺁتش ادامه داد: نیروهای امدادی و ﺁتش‌نشانی بدون درنگ عازم محل حادثه شده و با کمک این نیروها ﺁتش مهار شد؛ خوشبختانه در این سانحه کسی صدمه ندیده و حادثه خسارت جانی به همراه نداشت.
وی درباره وضعیت بار این قطار بیان کرد: قسمت کشنده قطار دچار ﺁتش‌سوزی شده بود که با هماهنگی‌های صورت گرفته قرار شد کشنده‌ای جدید، 2 واگن باری این قطار را به شرکت فولاد مبارکه برساند.                           ",https://www.asriran.com/003Uhp
833020,۱۴۰۱/۰۱/۱۲,سیاسی,نماینده مجلس: فروش نفت ایران به کشورهایی مجاز است که از جانب آ‌مریکا تعیین شده باشد,انتقال پول‌های مسدودشده ایران در خارج از کشور مشروط به تامین نظر آمریکا شده است.,"سیدمحمود نبویان نماینده مجلس می گوید در توافق احیای برجلم در وین «خطوط قرمز ترسیم‌شده نظام– حتی براین فرض که محور مذاکرات و نیز سقف مطالبات ما برجام باشد- رعایت نشده است.» به گفته او، در این توافق، آمریکا مجاز شده ایران را تحریم مجدد کند و احتمال اعمال مکانیسم ماشه هم وجود دارد.
به گزارش فارس، متن کامل یادداشت نبویان بدین شرح است:
۱- در صورتی در توافق هسته‌ای جدید، منافع ملت ایران تامین می‌شود که اولا: آمریکا تضمین دهد که از برجام خارج نمی‌شود، ثانیا در صورت ورود آمریکا به برجام، مکانیسم ماشه را اعمال نمی‌کند و ثالثا: تحریم جدیدی و یا تحریم‌های برداشته شده را دوباره وضع نمی‌کند، روشن است بدون این تضامین، مشکل تحریم به‌حال خود باقی بوده و در نتیجه، موجب خسارت به منافع اقتصادی ملت ایران می‌شود.
۲- صادرات نفت به هر میزان و به هر کشوری که لازم باشد، باید آزاد باشد.
۳- انتقال پول به‌صورت بانکی بدون هیچ مشکلی و مطابق نظر ملت ایران انجام شود.
۴- تحریم کانورژن یعنی تبدیل ارز به ارز دلخواه ملت ایران باید بدون مشکلی انجام گردد.
۵- سرمایه‌گذاران خارجی بتوانند در ایران سرمایه‌گذاری کرده و روابط اقتصادی آزاد برقرار کنند.
۶- پول‌های مسدودشده ایران به راحتی به ایران برگردد.
۷- جهت تضمین شروط بیان‌شده، ملت ایران باید ادعا‌های آمریکا و اروپا در رفع تحریم‌ها را راستی‌آزمایی کند.
مقام معظم رهبری در مورخ ۹۹/۱۱/۱۹ سیاست نظام در مورد لغو تحریم‌ها و مساله مهم راستی‌آزمایی را چنین اعلام داشته‌اند:
«ایران از اول به تمام تعهدات برجامی خودش عمل کرد، جمهوری‌اسلامی به تمام تعهدات برجامی عمل کرد، آن‌ها نقض کردند. ما حق داریم برای ادامه برجام شرط بگذاریم و این شرط را هم گذاشتیم و گفتیم و هیچ کس هم از آن عدول نخواهد کرد، و آن این است که اگر می‌خواهند ایران به تعهدات برجامی –که چند تعهد آن را لغو کرده- برگردد، باید آمریکا تحریم‌ها را لغو بکند، آن هم نه به زبان و روی کاغذ که بگوید لغو کردیم، نه، بایستی در عمل تحریم‌ها را لغو کنند و ما راستی‌آزمایی کنیم و احساس کنیم که درست تحریم‌ها لغو شده، آن وقت ما هم به این تعهدات برجامی بر می‌گردیم، این سیاست قطعی جمهوری‌اسلامی است و مورد اتفاق مسئولان کشور هم هست و از این سیاست برنخواهیم گشت.»
همچنین در ۱۴۰۰/۰۱/۰۱ فرموده‌اند:
«سیاست کشور در باب تعامل با طرف‌های برجامی و در باب خود برجام، صریحا اعلام شده، از این سیاست هیچ تخطی نباید کرد، این سیاستی است که اعلام شده، مورد اتفاق هم بوده، یعنی این‌جور نیست که این سیاست، سیاست استثنائی‌ای باشد در بین سیاست [های دیگر]، نه، این سیاستی است که مورد اتفاق همه بوده. آن سیاست هم عبارت از این است که آمریکایی‌ها باید تمام تحریم‌ها را لغو کنند، بعد ما راستی‌آزمایی خواهیم کرد، اگر چنانچه به معنای واقعی کلمه لغو شده بود، آن وقت ما به تعهدات برجامی‌مان بر می‌گردیم، یعنی بدون هیچ مشکلی به تعهدات برخواهیم گشت، این سیاست قطعی است، قول آمریکایی‌ها را [هم]معتبر نمی‌دانیم این‌که بگویند ما بر می‌داریم و روی کاغذ بردارند، این فایده‌ای ندارد، عمل لازم است، باید در عمل تحریم‌ها را بردارند، ما هم راستی‌آزمایی کنیم و مطمئن بشویم که تحریم‌ها برداشته شده، آن وقت با تعهدات‌مان عمل می‌کنیم.»
در قانون اقدام راهبردی برای لغو تحریم‌ها و صیانت از منافع ملت ایران که در تاریخ ۹۹/۰۹/۱۲ در مجلس، مصوب شده است، اقدام دولت ایران در انجام تعهدات هسته‌ای برجامی مشروط به لغو کامل تحریم‌ها و گزارش آن به مجلس و بررسی مجلس می‌باشد:
«ماده ۶- دولت جمهوری اسلامی ایران موظف است در صورت عدم اجرای کامل تعهدات کشور‌های متعاهد از جمله کشور‌های ۴+۱ (آلمان، فرانسه، انگلستان، چین و روسیه) در قبال ایران و عادی نشدن روابط کامل بانکی و عدم رفع کامل موانع صادرات و فروش کامل نفت و فرآورده‌های نفتی ایران و برگشت کامل و سریع ارز منابع حاصل از فروش، دو ماه پس از لازم‌الاجرا شدن این قانون در مجلس شورای اسلامی، نظارت‌های فراتر از پادمان از جمله اجرای داوطلبانه سند (پروتکل) الحاقی را متوقف کند»
در ماده هفتم نیز آمده است:
ماده ۷- چنانچه کشور‌های متعاهد از جمله کشور‌های ۱+۴ (آلمان، فرانسه، انگلستان، چین و روسیه) نسبت به اجرای تعهدات خود و رفع کامل تحریم‌ها از جمله هسته‌ای، نظامی، حقوق بشری و امثال آن علیه جمهوری اسلامی ایران اقدام کنند، دولت موظف است گزارش دقیق اقدامات انجام شده را به مجلس ارائه کند. کمیسیون امنیت ملی و سیاست خارجی و نیز کمیسیون انرژی مجلس ارزیابی خود را نسبت به این گزارش به منظور تعیین تکلیف در مجلس، به مجلس شورای اسلامی به استناد بند (۷) ماده (۴۵) قانون آیین‌نامه داخلی مجلس ارائه می‌کنند.».
اما متاسفانه خطوط قرمز ترسیم‌شده نظام– حتی براین فرض که محور مذاکرات و نیز سقف مطالبات ما برجام باشد- رعایت نگردیده است، که اجمالا چند مورد را بیان می‌کنیم:
(۱) - متاسفانه بجای اخذ تضمین قانونی به عدم خروج آمریکا از برجام، سخنرانی بایدن در ۳۰ اکتبر ۲۰۲۱ (۸آبان۱۴۰۰) به عنوان یک تضمین محکم و روشن مورد قبول واقع شده است. (بند ۱-۵ تصمیم کمیسیون‌مشترک)
(۲) - سخنرانی بایدن به عنوان تضمین برای سرمایه‌گذاری و فعالیت اقتصادی در ایران مورد قبول و قابل تکیه قرار گرفته است. (بند۴-۵ تصمیم کمیسیون‌مشترک)
(۳) - آمریکا تعهد و تضمین نداده است که تحریم‌های رفع‌شده را دوباره وضع نکند، بلکه آمریکا در این توافق مجاز است ملت ایران را تحریم مجدد کند و صرفا به‌شرط پایبندی کامل ایران به برجام، به سرمایه‌گذاران، ۳۶۵روز فرصت داده است که از ایران خارج شوند. (بند۷-۵ تصمیم کمیسیون مشترک)
(۴) - قبل از این‌که آمریکا تحریم نفتی و بانکی را رفع کند، ایران موظف است وظایف زیر در حوزه هسته‌ای خودش را انجام دهد:
۱- غنی‌سازی ۲۰ و ۶۰ درصد متوقف کند.
۲- انباشت اورانیوم بالای ۵درصد را متوقف کند.
۳- ایران می‌تواند ۲ و نیم کیلو مواد غنی‌شده تا ۲۰درصد را نگه دارد و بقیه را باید به زیر ۵درصد رقیق‌سازی کند.
۴- ساخت و نصب سانترفیوژ‌های اضافه بر سانترفیوژ‌های موجود را متوقف کند.
۵- تولید و تحقیق‌وتوسعه در مورد اورانیوم فلزی را متوقف کند.
۶- با آژانس در مورد اطلاعات لازم و پایه برای از سرگیری نظارت و راستی‌آزمایی برجام، همکاری کند.
۷- در اجرای بند «ز» بند ۲۰ این ضمیمه نسبت به ذخایر اورانیوم و سوخت‌ها، اقدامات ضروری را تسهیل کند.
(بند «ز» بند ۲۰ این ضمیمه: سطح غنی‌سازی باید ۳/۶۷ باشد.
۸- ذخایر اورانیوم – تا ۵درصد – خود را به ۳۰۰ کیلو برساند و بقیه را در ازای دریافت اورانیوم طبیعی تحویل دهد.
۹- از صفحات سوخت راکتور تهران و ضایعات، اورانیوم با غنای پایین بدست نیاورد. (بند۶پیوست بازاجرا)
(۵) - فروش نفت و میعانات ایران تا حدود ۴۵روز –در سقف ۵۰ملیون بشکه- آزاد بوده و لکن مشروط به صادرات به کشور‌هایی است که از جانب ایران و نیز آ‌مریکا تعیین شده باشد، یعنی اگر آمریکا بگوید به کشور چین نباید نفت فروخته شود، ایران پذیرفته است که نظر آمریکا را تامین کند. (بند ۹ پیوست بازاجرا)
(۶) - راستی‌آزمایی رفع تحریم‌های آمریکا، به عهده خود آمریکا است و ایران دخالتی در آن ندارد. (بند۱۸ و ۲۵پیوست بازاجرا)
(۷) - راستی‌آزمایی اقدامات اتحادیه‌اروپا و سه‌کشور اروپایی نیز به عهده خود آن‌ها است و ایران دخالتی در این مورد ندارد. (بند۱۹پیوست بازاجرا)
(۸) -، اما راستی آزمایی فعالیت‌های ایران در زمینه هسته‌ای به عهده ایران نیست بلکه آژانس باید فعالیت ایران را به‌طور کامل راستی‌آزمایی کند. (بند۲۰ پیوست بازاجرا)
درنتیجه، راستی‌آزمایی اقدامات آمریکا و اروپا در رفع تحریم‌ها به عهده خود آمریکا و اروپا است، اما راستی‌آزمایی فعالیت‌های ایران به عهده خودش نیست و آژانس باید آن را انجام دهد.
(۹) - بدون دخالت ایران، آمریکا به‌طور خودکار به برجام بر می‌گردد. (بند۲۸پیوست بازاجرا)
با ورود آمریکا به برجام، احتمال اعمال مکانیسم ماشه به‌صورت جدی وجود دارد.
(۱۰) - هیچ تعهد عملی نسبت به مشکل تبدیل ارز حاصل از فروش نفت ایران به ارز‌های مورد نظر ملت ایران داده نشده است، از این‌رو، مشکل اساسی کانورژن به حال خود باقی است و ملت ایران به‌راحتی قادر به دسترسی به منابع ارزی خود در خارج از کشور نخواهد بود.
(۱۱) - انتقال پول‌های مسدودشده ایران در خارج از کشور مشروط به تامین نظر آمریکا شده است.
(نتیجه).
دقت در موارد اجمالی بالا روشن می‌سازد که خطوط قرمز ترسیم‌شده از سوی رهبر معظم انقلاب و نیز قانون اقدام راهبردی مجلس در مورد رفع تحریم‌های برجامی تامین نشده است.
همه این اقدامات تاسف‌بار ناشی از آن است که مسئولین اصلی مشغول در مذاکرات فعلی وین-یعنی مسئولین کمیته‌های هسته‌ای، تحریم، تصمیم کمیسیون مشترک و ضمیمه بازاجرا- عینا همان مسئولین اصلی تیم مذاکراتی آقای ظریف هستند. به‌طوری که کمیته هسته‌ای به آقای بقایی و کمیته تحریم به آقای سادات‌میدانی و دو کمیته تصمیم کمیسیون مشترک و نیز ضمیمه بازاجرا به آقای صابری انصاری سپرده شده است.
لازم است به رئیس‌جمهور محترم-جناب حجه‌الاسلام دکتر رئیسی- که بحمدالله به صورت جدی در صدد رعایت خطوط قرمز نظام در مذاکرات است، یاد‌آوری شود که برای دست‌یابی به یک توافقی که با رعایت خطوط قرمز نظام بتواند منافع ملت ایران را تامین کند، مستلزم آن است که تغییر فوری در تیم مذاکرات داده شود و از افراد انقلابی و متدین و متعهد به منافع ملت و خطوط قرمز نظام استفاده شود.                           ",https://www.asriran.com/003Uho
833019,۱۴۰۱/۰۱/۱۲,ورزشی,فیفا: روی ورود بانوان به ورزشگاه‌های ایران کار می‌کنیم,با رئیس فدراسیون ایران صحبت کردم و صحبت‌هایی درباره بانوان ایرانی داشتیم.,"شرایط ورود بانوان کشورمان به ورزشگاه‌ها، واکنش رسمی رئیس فدراسیون جهانی فوتبال را در پی داشت.
به گزارش تسنیم، جانی اینفانتینو که برای شرکت در کنگره فیفا و قرعه‌کشی جام جهانی 2022 قطر در دوحه حضور دارد، به ورود بانوان به ورزشگاه‌های کشورمان واکنش نشان داد.
رئیس فیفا در پاسخ به این پرسش که چه کمکی به ورود بانوان ایرانی به ورزشگاه‌ها می‌کند، اظهار داشت: با رئیس فدراسیون ایران صحبت کردم و صحبت‌هایی درباره بانوان ایرانی داشتیم. این موضوع در قلب من است. بیشتر از سه یا چهار سال پیش صحبت‌هایی با رئیس جمهور روحانی داشتیم که برخی چیزها تغییر کرده، اما همچنان روی این مسئله کار می‌کنیم.
به گزارش تسنیم پیش از این صحبت‌هایی مبنی بر حذف تیم ملی از جام جهانی به دلیل حاشیه‌های تلخ دیدار ایران - لبنان به گوش می‌رسید که اینفانتینو این موضوع را رد کرده بود.                           ",https://www.asriran.com/003Uhn
833018,۱۴۰۱/۰۱/۱۲,اجتماعی ,توصیه‌های منابع طبیعی مازندران برای روز طبیعت,تفریح و تفرج باید به گونه ای باشد که در پایان محدوده تفرجگاهی به شکل اول خود بازگردد و حضور ما باعث صدمه زدن به چهره طبیعت نشود.,"اداره کل منابع طبیعی و آبخیزداری مازندران نوشهر در پیش بودن روز طبیعت شهروندان ، نکاتی را به دوستداران طبیعت و علاقه مندان به طبیعت گردی بویژه مسافران مناطق شمالی کشور توصیه کرده است.
به گزارش خبرگزاری فارس از مازندران، منابع طبیعی و آبخیزداری مازندران نوشهر در در پیش بودن روز طبیعت شهروندان ، رعایت نکاتی را به دوستداران طبیعت و علاقه مندان به طبیعت گردی بویژه مسافران مناطق شمالی کشور توصیه کرده است.
توصیه های اداره کل بیشتر تاکید بر نحوه استفاده صحیح از طبیعت، جنگل ها و منابع طبیعی است تا طبیعت گردی با حفظ منابع طبیعی همراه شود.
تلفن رایگان ۱۵۰۴ و ۱۳۹
شماره تلفن رایگان ۱۵۰۴ و ۱۳۹ از سوی یگان حفاظت از منابع طبیعی اعلام شده تا مردم گزارش های مربوط به قطع درختان، بوته کنی، تخریب و تصرف اراضی ملی و آتش سوزی جنگل را با آن در میان بگذارند.
آتش سوزی مهم ترین تهدید برای طبیعت در تعطیلات نوروزی محسوب می شود و مسافران نوروزی می توانند گزارشات مربوط به آتش سوزی در سفرهای نوروزی را از طریق این شماره تلفن به اطلاع مسوولان یگان حفاظت از جنگل ها و منابع طبیعی برسانند.
نکته اساسی در خصوص حفظ جنگل ها و منابع طبیعی به عنوان سرمایه های ملی کشور این است که مسافران نوروزی پیش از حرکت و ورود به جنگل ها و مراتع تصمیم بگیرند که تفرج و سفری بدون آسیب به طبیعت داشته باشند.
زباله‌ها را رها نکنید
جنگل های سرسبز شمال اکنون با مشکل انبوه زباله برجای مانده از شهرها و مسافران مواجه است و زباله ها زیبایی های جنگل ها را پوشانده، پس ضروری است از آغاز سفر کیسه زباله همراه مسافران باشد تا زباله ها را در درون آن ریخته و به مکان های مشخص برای جمع آوری زباله منتقل کنند.
رها کردن زباله در جنگل
مسافران باید از رها کردن ظروف یکبار مصرف مانند بطری نوشابه به دلیل تجزیه نشدن و آلودگی خاک پرهیز کنند زیرا این مواد حدود ۲۵۰ تا ۵۰۰ سال طول می کشد تا تجزیه شوند.
آتش‌سوزی
خطر آتش‌سوزی را جدی بگیرید هنگام سفر باید به این نکته توجه داشت که از شکستن شاخه درختان و افروختن آتش در زیر درخت و یا نزدیک تنه آن که خطر آتش سوزی جنگل ها را به همراه دارد، خودداری و از تخریب زمین برای استقرار چادر مسافرتی پرهیز کرد زیرا باعث تشدید فرسایش و شست و شوی خاک بر اثر باران می شود.
هنگام اسکان در جنگل ها بویژه با توجه به خشکی زمین در ایام نوروز تا حد ممکن باید از افروختن آتش خودداری کرد و در غیراین صورت در زمان ترک جنگل و مرتع از خاموش شدن کامل آن با سنگ، خاک و یا آب مطمئن شد.
ورود خودرو به جنگل
ممنوع تردد خودرو در جنگل نیز باعث کوبیدگی خاک شده و کاهش نفوذپذیری نزولات جوی در خاک را به دنبال داشته و باعث خفگی خاک می شود، پس باید از آوردن خودرو به داخل جنگل خودداری کرد.
تنبیه درخت با طناب تاب
هرگز از قطع هر گونه درختان و سرشاخه‌ها و برداشت خاک و خزه و نوشتن یادگاری بر روی درختان خودداری کنند انداختن طناب بر روی شاخه درختان و بستن تاب به دلیل آسیب رساندن به درختان نیز اقدامی مغایر با حفظ منابع طبیعی است.
تفریح و تفرج باید به گونه ای باشد که در پایان محدوده تفرجگاهی به شکل اول خود بازگردد و حضور ما باعث صدمه زدن به چهره طبیعت نشود.
با رعایت نکات ایمنی و حفاظتی می توانیم سفری سالم و با نشاط و با کمترین آسیب به جنگل ها و منابع طبیعی را تجربه کنیم و میراث طبیعی کشور را به طور کامل مورد حراست و حفاظت قرار دهیم.                           ",https://www.asriran.com/003Uhm
833017,۱۴۰۱/۰۱/۱۲,فرهنگی/هنری,امیرمحمد متقیان: 27 سال دارم و هنوز مردم لُپِ مرا در خیابان می‌کشند,به‌لحاظ تعداد، برنامه‌هایی که من با عمو پورنگ داشتم، تعداد بسیار زیادی است اما چیزی حدود ۱۶ سال است که باهم کار می‌کنیم؛ من متولد ۱۳۷۴ هستم و از سال ۸۴ یعنی از ده‌سالگی جلوی دوربین آمدم.,"بازیگر مجموعه «کلبه عمو پورنگ» گفت: «من ۲۷ سال سن و زندگی شخصی دارم اما هنوز هم در خیابان بعضی‌ها لپ من را می‌کشند؛ این برخوردها گرچه جالب اما در برخی موارد سخت و آزاردهنده است.»
به گزارش ایرنا، امیرمحمد متقیان در توضیح آخرین همکاری خود با عموپورنگ بیان کرد: «همکاری من با عموپورنگ از سال ۱۳۸۴ شروع شد و تا سال ۱۴۰۰ ادامه پیدا کرد. در آخرین همکاری باهم مجموعه «کلبه عمو پورنگ» (مجموعه تلویزیونی ایرانی در ژانرهای کمدی، خانوادگی و موزیکال) به کارگردانی احمد درویشعلی پور، نویسندگی محمد درویشعلی پور و تهیه‌کنندگی مسلم آقاجان‌زاده بود را کار کردیم که به لطف خدا با استقبال خیلی زیادی مواجه شد.»
وی افزود: «این مجموعه در تلویزیون اینترنتی رکورد پرتماشاگرترین برنامه فارسی‌زبان را شکست و بعد از پخش اصلی مجددا از شبکه ۲ سیما پخش شد.»
متقیان در پاسخ به این پرسش که به لحاظ کمی چه تعداد کار با داریوش فرضیایی انجام داده است، تاکید کرد: «به‌لحاظ تعداد، برنامه‌هایی که من با عمو پورنگ داشتم، تعداد بسیار زیادی است اما چیزی حدود ۱۶ سال است که باهم کار می‌کنیم؛ من متولد ۱۳۷۴ هستم و از سال ۸۴ یعنی از ده‌سالگی جلوی دوربین آمدم.»
وی تاکید کرد: «برای حضور در برنامه‌های عموپورنگ تست دادم و لطف و کرم خدا شامل حالم شد و بعد با ایشان دوتا همکار شدیم.»
متقیان ادامه داد: «درحال‌حاضر بیکار هستم اما هدفم این است که فیلم بسازم؛ در حال حاضر دانشجوی رشته کارگردانی هستم و به‌دنبال این هستم که فیلم کوتاه‌های خودم را بسازم.»
این بازیگر تلویزیونی ادامه داد: «بازخوردهایی که تاکنون از کارهای من و عمو پورنگ گرفته‌ایم بسیار خوب بوده‌است؛ هم بازتاب‌هایی که از سازمان صداوسیما و هم از اقبال مردمی داشته‌ایم؛ ضمن این که بازخوردهایی که در شبکه‌های اجتماعی همچون اینستاگرام می‌بینیم هم مثبت است و در این فضاهای مجازی این حسن وجود دارد که امکان ارتباط مستقیم مردم با هر چهره‌ای وجود دارد و شما می‌توانید ارتباط نزدیک و بی واسطه را در فضای شخصی تجربه کنید.»
او گفت: «در دایرکت های اینستاگرام پیام‌های بسیاری به دستم می‌رسد که بچه‌ها این برنامه‌ها را بسیار دوست داشتند. نقاشی‌هایی که می‌فرستند و کارهای مرا دنبال می‌کنند، نشان از استقبال بسیار دارد.»
متقیان با اشاره به کار اخیر سینمایی خود، خاطرنشان کرد: «آخرین کارم بازی در فیلم سینمایی طبقه یک و نیم بود؛ فیلمی به کارگردانی نوید اسماعیلی که محصول سال ۱۳۹۹ است و در سی و نهمین دوره جشنواره فیلم فجر حضور داشت. در این فیلم نقشی بسیار جدی داشتم که با نقش امیرمحمدی که درطی سالیان مردم دیدند تفاوت دارد؛ نقش من در فیلم طبقه یک و نیم کاراکتری حدوداً ۳۰ ساله است که با گریمی متفاوت ظاهر می‌شود و خوشبختانه بازخوردهایی که تاکنون از بازی در این فیلم گرفته‌ام خوب بوده و انگار اقبال نسبت‌به بازی من در این فیلم وجود دارد.»
او در پاسخ به سختی‌های کار با داریوش فرضیایی به لحاظ تجربه‌ای دو دهه‌ای، گفت: «در طی سالیان کار با عمو پورنگ سختی نداشته‌ام و کارم با ایشان همواره شیرین بوده و این‌که با این کاراکتر شناخته شدم، برایم جالب و جذاب است.»
متقیان یادآور شد: «بسیار دوست دارم که درک اجتماع و جامعه به این درجه برسد که تو را به‌عنوان بازیگری بشناسند که می‌توانید در نقش‌ها و شخصیت‌های مختلف و متفاوت ظاهر شوید و نه این‌که برای سالیان در یک شخصیت جاودانه شوید؛ ان‌شاءالله که فهم اجتماعی به این سمت برود و درک جامعه به این‌جا برسد.»
این بازیگر گفت: «من ۲۷ سال سن و زندگی شخصی دارم اما هنوز هم در خیابان بعضی‌ها لپ من را می‌کشند؛ این برخوردها وجود دارد، گرچه جالب است اما در برخی موارد سخت و آزاردهنده است.»
امیرمحمد متقیان (زاده ۱۳ آذر ۱۳۷۴) برای بازی در نقش امیرمحمد در کنار داریوش فرضیایی در برنامه تلویزیونی «عمو پورنگ» به شهرت رسید و با این نقش در چندین برنامه دیگر حضور داشته‌است.
این بازیگر که در تابستان سال ۱۳۸۴ به عنوان مهمان در برنامه کودک و نوجوان شبکه جام‌ جم حضور یافته بود، با داریوش فرضیایی مجری برنامه آشنا شد و این مقدمه‌ای بر همکاری دو دهه‌ای آن دو شد.
«بوستان دوستان پورنگ» (۱۳۸۹)، «کتابخانه عمو پورنگ» (۱۳۹۲–۱۳۹۳)، «محله گل و بلبل» (۱۳۹۴–۱۳۹۸)، «بالش‌ها» (۱۳۹۷)، «بچه‌محل» (۱۳۹۹) و «کلبه عمو پورنگ» (۱۴۰۰) کارنامه بازیگری امیرمحمد متقیان در همکاری با داریوش فرضیایی مشهور به عمو پورنگ است.                           ",https://www.asriran.com/003Uhl
833016,۱۴۰۱/۰۱/۱۲,اجتماعی ,هواشناسی: وزش باد در تهران,به گفته این کارشناس هواشناسی تهران امروز نیز شاهد وزش باد خواهد بود اما این وزش به شدت دیروز که منجر به آسیب به تاسیسات شهری شد نیست.,"کارشناس هواشناسی گفت: امروز در استان تهران وزش باد را شاهد خواهیم بود اما سرعت این وزش باد همانند دیروز نخواهد بود که زمینه ساز صدور هشدار زرد باشد.
به گزارش باشگاه خبرنگاران، امیر حسین نقشینه گفت: از امروز تا سه روز آینده جوی آرام و آسمانی صاف در بیشتر نقاط کشور حاکم است و در برخی از نقاط شاهد افزایش دمای هوا هستیم که زمینه ساز وقوع بهمن در ارتفاعات کوهستانی خواهد شد.
به گفته این کارشناس هواشناسی تهران امروز نیز شاهد وزش باد خواهد بود اما این وزش به شدت دیروز که منجر به آسیب به تاسیسات شهری شد نیست.
روز گذشته شاهد وزش باد خیلی شدید در تهران و استان البرز بودیم که زمینه ساز صدور هشدار زرد رنگ شده بود.                           ",https://www.asriran.com/003Uhk
833014,۱۴۰۱/۰۱/۱۲,اجتماعی ,صعود افغانستان به رتبۀ نخست؛ اما در جدول غمگین‌ترین‌ها,گزارش رضایت جهانی در سال ۲۰۲۱ میلادی حکایت از آن دارد که در بین ۱۸۶ شهر جهان، کابل با قرار گرفتن در رتبه آخر یکی از غیرشادترین شهرهای جهان است.,"عصر ایران؛ سجاد بهزادی- "" به شوهرم گفتم این پسر را با خود ببر و در بازار بفروش چرا که پول نان نداریم، برای بچه‌های دیگر هم چیزی نداریم، آنها نان می‌خواهند، اما هیچی ندارم. درمانده هستم و چاره دیگری برایمان نمانده است. بلکه او را بفروشند و به یک نفر دیگر بده...""- گلدسته
  این روایت دردناک تاریخ در هزاران سال پیش، امروز در کشور افغانستان تکرار شده است.
  سازمان‌ ملل می‌گوید: "" فقر در افغانستان به ۹۷ درصد خواهد رسید. در حال حاضر نرخ فقر در افغانستان ۷۲ درصد بوده و در صورت ادامه روند کنونی، فقر در افغانستان تا نیمه نخست سال آینده میلادی به ۹۷ درصد خواهد رسید.""
  طالبان پیش چشم جهانیان، این چنین مردم افغانستان را به خاک سیاه نشانده با قرائت متحجرانه خود.
   در خبرها آمده بود مدتی پیش اختلاف نظر بر سر حوری‌ها در میان طالبان بالا گرفته بود.
   روزنامه جمهوری اسلامی نوشت: ""اعضای گروه تروریستی طالبان، درباره تعداد حوری‌هایی که بعد از عملیات انتحاری به آنها تعلق می‌گیرند، با هم اختلاف‌نظر دارند. یک جوان ١۶ ساله می‌گوید ٢ حوری ولی یک طالب میان‌سال می‌گوید ۷۲ حوری! با این حال، هر دو در این نکته متفق هستند که بعد از عملیات انتحاری، بدون حساب و کتاب به بهشت می‌روند!""
  در میانه جنگ روسیه با اوکراین و توجه افکار عمومی به این گوشۀ جهان، هر روز خبرهای نگران کننده تری از افکار بسته طالبان به گوش می رسد و ملتی که اسیر این قوم هستند.
  تا اینجای کار روشن شده که اصلاح خواهان و آزادی‌خواهان عالم در مورد طالبان اشتباه نکرده‌اند و این قوم دقیقا همان است که بوده و همه نگران آن بودند و هنوز نشانه ای از یک دولت و رفورم مناسب حکومتی از خود نشان نداده تا کسانی که بر تغییر و تعدیل آنها اصرار داشتند امیدوار سازند.  امروز کابل، پایتخت افغانستان، غمگین‌ترین شهر جهان شناخته شده و در جایگاه ۱۸۶ قرار گرفته است.
   گزارش رضایت جهانی در سال ۲۰۲۱ میلادی حکایت از آن دارد که در بین ۱۸۶ شهر جهان، کابل با قرار گرفتن در رتبه آخر یکی از غیرشادترین شهرهای جهان است.
  این گزارش را هر ساله  شبکه راهکارهای توسعه پایدار سازمان ملل منتشر می‌‌کند. میزان غمگینی مردم افغانستان از سال ۲۰۱۸ میلادی به بعد افزایش یافته و نام افغانستان از سومین کشور غمگین جهان، به جایگاه نخست صعود کرده است.
  گفته می شود دلایل فراوانی برای سرنوشت کنونی افغانستان وجود دارد که بزرگ ترین علت آن ۴۰ سال جنگ با متجاوزان خارجی و جنگ‌های قومی، فرقه‌ای و نژادی است و امروز نیز گروه افراطی طالبان قدرت را دوباره در دست گرفته اند‌.  آفتاب آمد دلیل آفتاب. آرام آرام برای همه روشن خواهد شد که طالبان تفاوتی با گذشته‌اش ندارد و همچنان فاقد درک درست از مناسبات حکومت‌داری و روابط سیاسی است و به نظر نمی رسد از دل این گروه در نهایت دولتی ساخته شود که فقر را کاهش و ملت را از غم وغصه نجات دهد.
زیر سلطه ایدئولوژی خشن و بسته هرگز رفاه زاده نخواهد شد. جهان تیز با این رویکرد، روزگار روشن ملت افغان را به چشم نخواهد دید. شاید تنها بتوان آرزو کرد فردا که خاطرشان از اوکراین آسوده شد برای افغانستان هم کاری کنند.                           ",https://www.asriran.com/003Uhi
833013,۱۴۰۱/۰۱/۱۲,سیاسی,امام‌جمعه رشت: زیرساخت‌ها را فراهم کنید بعداً از بانوان دعوت کنید,باوجود عدم زیرساخت لازم و عدم کنترل ناهنجاری‌ها در ورزشگاه‌ها که ممکن است شأن زن دچار آسیب شود، آیا صلاح است با این شرایط زنان را وارد ورزشگاه مردان کنیم؟!,"خطیب جمعه رشت باوجود عدم زیرساخت لازم و عدم کنترل ناهنجاری‌ها در ورزشگاه‌ها که ممکن است شأن زن دچار آسیب شود، گفت: ما تاکنون بعد از ۴۳ سال از انقلاب هنوز نتوانستیم ورزشگاه را در تراز انقلاب اسلامی ایجاد کرده به‌طور کامل از ناهنجاری‌ها دور نگاه داریم.
به گزارش فارس از رشت، آیت‌الله رسول فلاحتی امام‌جمعه رشت در آیین عبادی سیاسی نماز جمعه این هفته رشت در مصلی این شهر با گرامیداشت روز ۱۲ فروردین روز جمهوری اسلامی اظهار کرد: اگرچه آغاز قرن گذشته با نکبت غربی‌ها که رضاخان قلدر را به ایران تحمیل کردند آغاز شد و مشکلات و ناکارآمدی را به ایران ازجمله، بخشش سرزمین‌های ما به کشورهای استعمارگر، کشف حجاب، استعمار استعمارگران در ایران تحمیل کردند، اما پایان آن آمریکایی‌ها از منطقه در حال خارج شدنند و امروز در تمام دنیا صدای «الموت امریکا» از آزادی‌خواهان دنیا شنیده می‌شود و امروز هیچ گرگی جرئت تعرض به کشور ما ندارند.
وی با بیان اینکه ماه رمضان ماه میهمانی خدا در پیش است، همه به ضیافت الهی دعوت می‌شویم، گفت: امسال در ماه رمضان مساجد را پر کنید و موعظه علما را بشنوید و به دعا و ادعیه بپردازید چراکه همراه خواهد بود با برکت چراکه این ماه ماه برکت خدا است.
امام‌جمعه رشت با اشاره به جریان ورزشگاه مشهد و اتفاقات پیش‌آمده عنوان کرد: توقف ورود زنان به ورزشگاه به دلیل عدم وجود زیرساخت‌های لازم از پیش مطرح بود چراکه زیرساخت لازم برای این مسئله وجود نداشته است.
آیت الله فلاحتی با بیان اینکه ما کشور مسلمان شیعه هستیم، افزود: باید هر چیزی که در مسیر خلاف اسلام است اجتناب شود و فرهنگ ما فرهنگ اسلام و قرآن و اهل‌بیت بوده و در این فرهنگ زن دارای جایگاه والایی است.
وی با انتقاد شدید از مشکلات دیدار ایران و لبنان برای بانوان بیان کرد: ما تاکنون بعد از ۴۳ سال از انقلاب هنوز نتوانستیم ورزشگاه را در تراز انقلاب اسلامی ایجاد کرده و این مراکز را که محل اجتماع جوانان است نتوانستیم به‌طور کامل از ناهنجاری‌ها دور نگاه داریم.
خطیب جمعه رشت با انتقاد از عدم کنترل لازم در مقابل هنجارها در این اجتماع‌ها افزود: باوجود عدم زیرساخت لازم و عدم کنترل ناهنجاری‌ها در ورزشگاه‌ها که ممکن است شأن زن دچار آسیب شود، آیا صلاح است با این شرایط زنان را وارد ورزشگاه مردان کنیم؟!
آیت الله فلاحتی با بیان اینکه مسؤولان بدانند که هر چیزی که باعث ترویج فرهنگ غرب و آسیب به شأن جوانان و بانوان شود باید ممانعت شود، گفت: در این راستا با عجله نباید عمل کرد بلکه با تأمل و با سنجیدن همه جوانب و پرسش ازنظر مراجع، خانواده مؤمن در این راستا تصمیم بگیرید مبادا این تصمیم بدون در نظر گرفتن زیرساخت‌ها و وجود هنجارهای رفتاری و گفتاری به بانوان آسیب و اهانت انجام بگیرد.
وی با بیان در چند سال اخیر شبکه‌های رسانه‌ای معاند، بی‌خردانه به بسیاری از مسائل معاندانه برخورد کردند، اضافه کرد: مردم خردمند ایران به سخنان بی‌خردانه آنها ارزشی قائل نبوده و همواره توطئه آنان را نقش بر آب می‌کنند.                           ",https://www.asriran.com/003Uhh
833012,۱۴۰۱/۰۱/۱۲,اجتماعی ,ترافیک در خروجی محورهای مازندران به اوج رسید,در زمان حاضر ترافیک در این محورها از سمت شمال به جنوب سنگین و پرحجم است.,"رییس پلیس راه استان مازندران گفت که بازگشت مسافران نوروزی از مازندران ترافیک در خروجی محورهای کندوان، هراز و سوادکوه را به اوج خود رسانده است.
به گزارش ایرنا، سرهنگ یدالله جهان‌تاب افزود: وضعیت ترافیک در محور کندوان در مسیر چالوس به کرج سنگین و پرحجم است و تردد خودروها از این محور اکنون به کُندی در حال انجام است.
وی خاطر نشان کرد: با توجه به بازگشت قابل توجه مسافران نوروزی از مازندران و ترافیک قابل توجه خودروها و طاقت فرسا شدن تردد، جاده کندوان از ساعت ۱۳ امروز از جاده چالوس به سمت کرج به مدت پنج ساعت یک‌طرفه خواهد شد.
رییس پلیس راه استان مازندران با بیان این که ترافیک در دیگر خروجی‌های مازندران در محور هراز و سوادکوه هم به اوج خود رسیده است، ادامه داد: در زمان حاضر ترافیک در این محورها از سمت شمال به جنوب سنگین و پرحجم است.
سرهنگ جهان‌تاب با اشاره به افزایش تردد خودروهای بومی و ترافیک نیمه سنگین در مناطق ییلاقی و کوهستانی غرب، مرکز و شرق مازندران ، به مسافرانی که برای ۱۳ فروردین قصد سفر به عرصه‌های طبیعی و جنگلی مازندران را دارند هشدار داد که با جدیت موارد ایمنی رانندگی مانند ممنوعیت سوار کردن سرنشین در پُشت خودروهای باری سبک و سنگین را رعایت کنند و در صورت سرپیچی از قوانین به طور حتم اِعمال قانون سخت‌گیرانه از سوی پلیس راه در انتظار قانون‌شکنان خواهد بود.
رییس پلیس راه استان مازندران به رانندگان توصیه کرد ضمن رعایت قوانین راهنمایی و رانندگی و مدیرت سفر، از هرگونه عجله و شتاب در رانندگی خودداری کنند تا سفری امن و ایمن را برای خود و دیگران رقم بزنند.
وی رعایت نکردن حق تقدم و صحبت کردن با تلفن همراه را از اصلی‌ترین علل وقوع تصادف رانندگی طی تعطیلات نوروزی در جاده های استان اعلام کرد و از رانندگان وسیله نقلیه خواست پس توقفی کوتاه و استراحت کافی به مسیر خود ادامه دهند.
رییس پلیس راه مازندران با اشاره به تردد بیش از ۳۳ میلیون دستگاه خودرو در محورهای ارتباطی استان از ۲۴ اسفند ۱۴۰۰ تا دهم فروردین ، گفـت: تردد خودرو در ایام نوروزی امسال در مقایسه با مدت مشابه سال گذشته حدود ۵۰ درصد افزایش یافته است.
پلیس راه مازندران پیش از این همزمان با اعلام محدودیت های ترافیکی نوروزی، از رانندگانی که قصد تردد در محورهای مواصلاتی استان را داشتند خواسته بود تا ضمن رعایت کامل مقررات راهنمایی و رانندگی، سفرشان را مدیریت کنند و در صورت نیاز به کسب اطلاعات بیشتر با شماره‌های ۲۱۸۲۴۴۲۰ و ۲۱۸۲۴۴۳۴ پلیس راه مازندران با پیش شماره ۰۱۱ تماس بگیرند.                           ",https://www.asriran.com/003Uhg
833011,۱۴۰۱/۰۱/۱۲,حوادث,کرمانشاه/ سقوط مرگبار مرد 47 سال از دیواره بیستون,هویت فرد مذکور هنوز اعلام نشده، لذا از تمام گردشگران می‌خواهیم ایمنی در سفر را رعایت کنند که دچار حادثه نشوند.,"مدیرکل مدیریت بحران استانداری کرمانشاه، از سقوط کوهنورد ۴۷ ساله از دیواره بیستون خبر داد و گفت: هویت فرد مذکور هنوز اعلام نشده، لذا از تمام گردشگران می‌خواهیم ایمنی در سفر را رعایت کنند که دچار حادثه نشوند.
امیر ظهرابی مدیرکل مدیریت بحران استانداری کرمانشاه امروز در گفت‌وگو با خبرنگار فارس از کرمانشاه، از سقوط یک مرد از دیواره بیستون خبر داد و اظهار کرد: ساعت ۸:۰۸ جمعه، دوازدهم فروردین ماه ۱۴۰۱، گزارشی مبنی بر سقوط کوهنورد ۴۷ ساله در دیواره بیستون به مرکز کنترل و هماهنگی عملیات EOC جمعیت هلال احمر استان کرمانشاه اعلام شد.
وی گفت: بلافاصله تیم عملیات امداد و نجات کوهستان پایگاه بیستون به محل حادثه اعزام، و پس از ارزیابی و دسترسی، جسد متوفی به پایین کوه منتقل و تحویل عوامل قضایی و آرامستان‌ها حاضر در محل شد.
مدیرکل مدیریت بحران استانداری کرمانشاه درپایان، عنوان کرد: هویت فرد مذکور هنوز اعلام نشده، لذا از تمام گردشگران می‌خواهیم ایمنی در سفر را رعایت کنند که دچار حادثه نشوند.                           ",https://www.asriran.com/003Uhf
833010,۱۴۰۱/۰۱/۱۲,اجتماعی ,فراخوان مشمولان متولد سال 1383 برای خدمت سربازی,مشمولان دارای معافیت موقت پزشکی و یا کفالت،پس از انقضاء مدت اعتبار آن ، می بایست ظرف مدت یک ماه برای رسیدگی مجدد به وضعیت خدمتی خود به دفاتر مذکور مراجعه کنند.,"سازمان وظیفه عمومی انتظامی جمهوری اسلامی ایران در اطلاعیه‌ای اعلام کرد: کلیه مشمولان غایب و غیر غایب متولد سال های ۱۳۵۵ تا۱۳۸۳می بایست مطابق قوانین و مقررات خدمت وظیفه عمومی وضعیت خدمتی خود را تعیین تکلیف کنند.
به گزارش پایگاه خبری پلیس، افرادی که قبل از سن مشمولیت ترک تحصیل کرده و یا فارغ التحصیل شده اند،با ورود به سن مشمولیت (۱۸ سال تمام) ،۶ ماه مهلت دارند تا وضعیت خدمتی خود را مشخص کنند.
دانش آموزان،دانشجویان و طلاب علوم دینی مشمول که دارای معافیت تحصیلی بوده و برابر سقف سنوات تحصیلی تعیین شده،مشغول به تحصیل هستند در صورت ترک تحصیل،انصراف،اخراج و یا فراغت از تحصیل،حداکثر به مدت یک سال مهلت معرفی خواهند داشت.
متعهدین خدمت در نیروهای مسلح یا دستگاه های دولتی که قبل از اتمام تعهد،به هر دلیل شرایط ادامه خدمت را ندارند،از تاریخ انصراف از تعهد ،حداکثر به مدت ۶ ماه مهلت داشته تا با مراجعه به دفاتر پلیس+۱۰ برای ادامه خدمت دوره ضرورت اقدام کنند.
مشمولان دارای معافیت موقت پزشکی و یا کفالت،پس از انقضاء مدت اعتبار آن ، می بایست ظرف مدت یک ماه برای رسیدگی مجدد به وضعیت خدمتی خود به دفاتر مذکور مراجعه کنند.
 همچنین مشمولانی که در مهلت تعیین شده وضعیت خدمتی خود را مشخص نکنند وارد غیبت شده و برابر ماده ۱۰ قانون خدمت وظیفه عمومی ، با محرومیت های اجتماعی از جمله عدم استخدام،عدم امکان دریافت وام ،عدم دریافت مستمری از سازمان های دولتی و وابسته و نهادهای قانونی،عدم صدور پروانه کسب و ... مواجه خواهند شد.
طبق ماده ۵۸ قانون خدمت وظیفه عمومی،مشمولانی که مدت غیبت اولیه آنان در زمان صلح تا ۳ ماه باشد،۹۰ روزاضافه خدمت و چنانچه مدت غیبت اولیه آنان در زمان صلح بیشتر از ۳ ماه باشد تا۱۸۰ روز اضافه خدمت خواهند داشت.
گفتنی است،مشمولانی که مدت غیبت اولیه آنان بیش از یک سال می باشد،علاوه بر ۶ ماه اضافه خدمت،مشمول فراری نیز محسوب شده و به مراجع صالح قضائی معرفی می شوند.
در این اطلاعیه آمده است: متقاضیان در صورت نیاز به اطلاعات بیشتر می توانند از طریق پایگاه اطلاع رسانی سازمان به نشانی www.vazifeh.police.ir ، سامانه تلفن گویا به شماره ۰۹۶۴۸۰ و یا کانال سازمان درپیام رسان سروش به نشانی khabaresarbazi @ از آخرین اخبار مربوطه مطلع شوند.                           ",https://www.asriran.com/003Uhe
833009,۱۴۰۱/۰۱/۱۲,سیاسی,علم الهدی: کسانی که برخی از افراد را به دلیل برخورد با بی‌حجابی، ضد زن معرفی می‌کنند، دشمن خدایند,در نظام اسلامی ما حرام نباید وجود داشته باشد. مردم در اعمال خود آزاد اند، اما در عرصه‌های اجتماعی نباید حرام صورت گیرد.,"امام جمعه مشهد گفت: در کشور ما خواست و اراده مردم بر تمام مقدرات این کشور مسلط است و غیر از اراده مردم جریان دیگری حاکم نیست. جمهوریت به شکل بی‌نظیری بر روی کره زمین، در کشور ما اجرا شده است.
به گزارش ایسنا، حجت الاسلام سید احمد علم‌الهدی ظهر امروز در خطبه‌های عبادی-سیاسی نماز جمعه مشهد که با حضور رئیس جمهور و تعدادی از دولتمردان در حرم مطهر رضوی(ع) برگزار شد، با بیان اینکه امروز یوم‌الله ۱۲ فروردین و سالروز استقرار نظام جمهوری اسلامی با رای ۹۸.۲ درصدی مردم است، اظهار کرد: آنچه عظمت انقلاب ما را در ابتداء بروزش به دنیا اثبات کرد، این بود که مردم ما آن چنان تشنه انقلاب بودند که کمتر از دو ماه پس از پیروزی انقلاب، رفراندوم برگزار کردند و ۹۸.۲ درصد مردم به نظام‌ مقدس جمهوری اسلامی رای دادند.
امام(ره) فرمودند جمهوری اسلامی نه یک کلمه کم و نه یک کلمه زیاد. این یعنی مردم‌سالاری دینی، یعنی مردم بر مبنای دین اسلام جامعه خود را اداره کنند. این خلاصه معنای جمهوری اسلامی است.
وی با بیان اینکه جمهوری اسلامی دو رکن دارد، افزود: رکن اول جمهوریت است. همه چیز باید مردمی باشد و اراده و خواست مردم باید در نظام اجرا شود. امروز پس از ۴۳ سال از رای مردم به جمهوری اسلامی، ادعا می‌کنیم که نظام جمهوری‌ اسلامی ایران، مردمی‌ترین و جمهوری‌ترین نظام بر روی کره زمین است.
نماینده ولی فقیه در خراسان رضوی با بیان اینکه در نظام جمهوری اسلامی، این مردم هستند که تصمیم‌گیری می‌کنند، ادامه داد: در تمام کشورهای شرقی حزب اراده می‌کند، نه مردم.
در کشورهای غربی، لابی صهیونیستی تصمیم می‌گیرد، نه مردم. اما در کشور ما خواست و اراده مردم بر تمام مقدرات این کشور مسلط است و غیر از اراده مردم جریان دیگری حاکم نیست. جمهوریت به شکل بی‌نظیری بر روی کره زمین، در کشور ما اجرا شده است.
علم‌الهدی با بیان اینکه رکن دوم نظام ما اسلامیت آن است، عنوان کرد: اسلامیت از جمهوریت بالاتر است. ما مسلمانیم و قرآن و اسلام را قبول کردیم. در قرآن گفته شده حاکمیت از آن خداست و هر حاکمیت دیگری طاغوتی است. حاکمیت ما اسلامی است و طاغوتی نیست.
حکومت ما مظهر حاکمیت الله است. بنابراین اسلامیت از جمهوریت مهمتر است‌. در حقیقت مردم‌سالاری دینی در نظام ما، دین‌سالاری مردمی است و اصل حاکمیت متعلق به خداست و خدا هم مردم را به سرنوشت‌شان مسلط کرده است.
وی با بیان اینکه در اندیشه سیاسی اسلام، مشارکت سیاسی یک تکلیف است و تنها یک حق نیست، گفت: بر مردم واجب است که مشارکت سیاسی داشته باشند. لذا در طی این ۴۳ سال، شما این فعالیت‌های عظیم انتخاباتی را مشاهده کردید. ما به جمهوریت نظام معتقدیم و باور داریم که در هر مسئله نظام، مردم باید رای دهند و هیچ کاری در این مملکت جز با اراده و انتخاب مردم نباید انجام گیرد.
اگر قرار شد حرکتی در این نظام بر خلاف تصمیم مردم صورت گیرد، از نظر همه باطل است و همه محکوم می‌کنیم، اما باید توجه داشت اسلامیت از جمهوریت مهمتر است. همان طور که خلاف رای مردم نباید اقدامی شود، خلاف حکم خدا هم نباید کاری صورت گیرد. فعل حرام نباید در نظام‌ جمهوری اسلامی جایی داشته باشد.
امام جمعه مشهد خاطرنشان کرد: کسانی که برخی از افراد را به دلیل حمایت از حجاب و برخورد با بی‌حجابی، ضد زن معرفی می‌کنند، یا عده‌ای را به خاطر انجام نهی از منکر، خشن معرفی می‌کنند، دشمن خدایند.
در نظام اسلامی ما حرام نباید وجود داشته باشد. مردم در اعمال خود آزاد اند، اما در عرصه‌های اجتماعی نباید حرام صورت گیرد. نظام ما جمهوری اسلامی است و باید همه ارزش‌ها و حدود اسلام در تمام شئون زندگی ما اجرا شود، وگرنه اسلامیت نظام ضربه می‌خورد و این بدتر از ضربه خوردن جمهوریت است.
علم‌الهدی با بیان اینکه چون حرمت خدا بالاتر از خلق است، پس ما برای اسلامیت بیشتر از جمهوریت ارزش قائلیم، گفت: برای انتخاب کارگزاران این نظام، هر چه قدر به سراغ مومن‌ترین فرد بروید، انگار به سراغ مردمی‌ترین رفته‌اید.
شما مجلس مردمی و دولت مردمی را در نمایندگان، رئیس جمهور و وزرای متدین پیدا می‌کنید و مسئولین نیز باید توجه کنند که چون مردم با ملاک قرار دادن دیانت به آنان رای داده‌اند، پس باید در اجرای برنامه‌های خود، حدود شرعی را بر تمام مسائل مقدم بدانند.
وی اضافه کرد: انسان مردمی، کسی نیست که برای مردم کار کند، بلکه کسی است که برای خدا به مردم خدمت کند. آن‌هایی که برای مردم کار می‌کنند، می‌خواهند مردم را فریب دهند، اما آنانی که برای خدا به مردم خدمت می‌کنند، رضای خدا را در نظر دارند و از مردم چیزی نمی‌خواهند.
در نظام ما، دولت مردمی، دولتی است که برای خدا به مردم خدمت کند. مردم را در نظر نگیرد و خدا را در نظر داشته باشد و برای او، به مردم خدمت کند.
نماینده ولی فقیه در خراسان رضوی با بیان اینکه امروز ما خدا را شاکریم که در این نظام از یک دولت مردمی برخورداریم که ملاک اصلی رئیس جمهور و وزرا، تقوا است، عنوان کرد: امیدواریم خدای متعال این نعمت را همواره برای مردم ما حفظ کند.
علم‌الهدی با بیان اینکه در سفر رئیس جمهور به مشهد، برکات خوبی نصیب شهر ما شد، اظهار کرد: ۲۶ هزار میلیارد اعتبارات یک ساله برای مسائل مختلف استان تصویب شد و ۳۶ هزار میلیارد تسهیلات نیز برای توسعه تولید در کشاورزی و صنعت در طی این سفر برای خراسان رضوی در نظر گرفته شد.
خوشبختانه در این سفر اکثر دولتمردان حضور داشتند و از همه آنان و رئیس جمهور تشکر می‌کنیم. این‌ها به این دلیل نبود که مشهد موطن آقای رئیس جمهور است، بینش ایشان اقتضا می‌کند نسبت به تمام کشور عملکرد یکسان داشته باشند و مصوبات رئیس جمهور در سفر به مشهد، به دلیل حرمت و عظمت امام هشتم(ع) بود.                           ",https://www.asriran.com/003Uhd
833008,۱۴۰۱/۰۱/۱۲,سیاسی,رئیسی: ارزش ۴۵ هزار تومان یارانه امروز به ۷ تومان رسیده/ اگر ارزش پول ملی بالا نرود، هرچه حقوق را افزایش دهیم، نتیجه‌ای ندارد,امروز نعمت‌های بسیاری خداوند اعطا کرده است که بزرگترین نعمت جمهوری اسلامی است حفظ نظام بایستی اوجب واجبات باشد ازاین‌رو باید نسبت به آن برنامه‌ریزی و تلاش صورت گیرد.,"تسنیم: رئیس‌جمهور گفت: هیچ دستگاه اداری در کشور حق ندارد نسبت به تولیدات فناورانه داخلی بی‌توجه باشد و اگر تولیدات فناورانه در کشور موجود باشد نباید به‌سراغ واردات رفت.
 
سید ابراهیم رئیسی،‌ رئیس جمهور کشورمان در جلسه شورای اداری خراسان رضوی که شامگاه پنجشنبه با حضور جمعی از وزرا و مدیران شهری و استانی برگزار شده بود، اظهار داشت: در این سال نو آنچه برای همه ما به‌ویژه مسئولین در بخش‌های مختلف ضرورت دارد، نگاه به اقدامات انجام‌شده و برنامه‌ریزی برای تحول در زندگی و تبدیل به احسن حالات است؛ باید رویکرد تحولی باشد و تحول شناختی صورت گیرد ازاین‌رو صحنه و ظرفیت‌ها را بشناسیم و با برنامه‌ریزی تحول ایجاد کنیم.
 
وی افزود: با فرایندهای فعلی نمی‌توان تحول را تضمین کرد بلکه باید تحولی در فرایندها ایجاد کرد. برخی فرآیندها که مورد اعتراض است نیاز به بازنگری دارد.
 
امروز نعمت‌های بسیاری خداوند اعطا کرده است که بزرگترین نعمت جمهوری اسلامی است حفظ نظام بایستی اوجب واجبات باشد ازاین‌رو باید نسبت به آن برنامه‌ریزی و تلاش صورت گیرد.
 
رئیس جمهور با بیان این مطلب که نیاز جدی ایران اسلامی تولید، اشتغال‌آفرینی و دانش‌بنیانی است گفت: کار تولیدی باید با قوت دنبال شود، شعار مقام معظم رهبری در سال 1401 چراغ راهی برای توسعه کشور است و باید مورد تأکید باشد همه باید دقت کنند که اگر تولید فناورانه داخلی موجود است اولویت با استفاده از این تولیدات باشد و اگر نبود سراغ تولید خارجی بروند.
 
باید جلوی مافیای واردات بی‌رویه را بگیریم
 
رئیسی گفت: همه دستگاه‌ها و سازمان‌ها باید توجه کنند که شرکت‌های دانش‌بنیان نباید دنبال سازمان‌ها بچرخند بلکه سازمان‌ها باید دنبال آنها باشند، باید با همکاری همه مدیران و شرکت‌های دانش‌بنیان، جلوی مافیای واردات بی‌رویه را بگیریم به‌عنوان مثال یک دارو در یکی از شرکت‌های آستان قدس رضوی تولید شد و وقتی به بازار آمد عده‌ای مشابه این دارو را برای مصرف سه سال کشور وارد کردند تا این دارو میدان پیدا نکند.
 
وی با تصریح به اینکه همه باید کمک کنند تا کار دانش‌بنیان در صنایع شکل بگیرد خاطرنشان کرد: باید کارها کیفیت پیدا کند کار تولیدی باید در همه بخش‌ها با قدرت و قوت انجام شود و در زمینه ارزش افزوده هم همین گونه باید باشد.
 
رئیس جمهور ابراز کرد: نظام مقدس جمهوری اسلامی ایران بزرگترین نعمت برای این کشور است و مردم‌سالاری دینی تضمین‌کننده جمهوریت نظام و اسلامیت آن است باید بر امید مردم روز به روز افزوده شود چون مردم مهمترین مؤلفه قدرت در کشور هستند و نقش فعل و ترک‌فعل هر شخص و مدیری برای امیدآفرینی به مردم مهم است.
 
مرز برای ما فرصت است نه تهدید
 
رئیسی متذکر شد: بیشترین تحریم و محدودیت‌های جمهوری اسلامی ایران مربوط به صنایع نظامی بوده است و بیشترین پیشرفت در کشور نیز مربوط به حوزه هسته‌ای و نظامی است چرا که باوجود تحریم، انگیزه و مدیریت در این بخش‌ها عالی بوده است لذا بخش خصوصی باید میدان پیدا کند دولت به‌صورت طبیعی نمی‌تواند همه ظرفیت‌ها را پوشش دهد.
 
رئیس جمهور با تأکید به این مطلب که ""ارتباط با کشورهای همجوار همت و کار جهادی می‌خواهد و استانداران استان‌هایی که با کشورهای همجوار هم‌مرز هستند با اطلاع و همکاری وزارت خارجه حق ارتباط دارند و مرزها برای ما فرصت است نه تهدید"" اضافه کرد: نیازمند همت جدی مدیران هستیم تا اتفاقات خوبی در کشور بیفتد، حجم تجارت خارجی و ترانزیت کالا با کشورهای اطراف باید موردنظر باشد. در سالی که گذشت 68 درصد رشد ترانزیت داشتیم اما سفرهایی که داریم دولت‌های منطقه رغبت دارند با ایران وارد کار و مبادله شوند و از صادرات ایران استقبال می‌کنند.
 
وی افزود: برای دولت، زیارت دارای اولویت و اهمیت است و این امر برنامه‌ریزی خاصی برای زائران داخلی و خارجی می‌طلبد و در این راه باید همه دستگاه‌ها دست به دست هم بدهند. در راستای اصلاح بافت پیرامونی حرم هم که محل حضور دلدادگان امام رضا(ع) است با همکاری و مشارکت مردم باید حرکت کرد و اختیارات لازم هم در این زمینه تفویض شده است. مشهد شهری ملی است و تمام مسیرهای منتهی به مشهد باید ملی دیده شوند و باید برای آرامش همه مردم فکر شود.
 
سازمان امور مهاجران در وزارت کشور فعال می‌شود
 
رئیسی درباره ارتباط با افغانستان و لایحه منطقه آزاد دوغارون نیز خاطرنشان کرد: در منطقه و مرز دوغارون ظرفیت زیادی وجود دارد، در سرخس هم ظرفیت‌های خوبی وجود دارد که باید احیا شود و مسئولان با همتشان کار امروز را به فردا نیندازند تا کارها سریع به سامان برسد.
 
رئیس جمهور گفت: مهاجران افغان در کشور ما مهمان هستند و سال‌هاست که در اقصی نقاط کشور حضور دارند و با مسائل مختلفی نظیر تحصیل و اشتغال روبه‌رو هستند لذا سازمان امور مهاجران به‌سرعت در وزارت کشور فعال می‌شود البته ایرانیان خارج از کشور نیز مسئله مهم ما هستند اما شورای‌عالی ایرانیان سازوکار خود را در این خصوص دنبال می‌کند.
 
ارزش پول ملی باید بالا برود
 
وی تأکید کرد: باید رشد اقتصادی 8درصدی محقق شود که این مهم در بودجه پیش‌بینی شده است و این رشد فقط در مرکز اتفاق نمی‌افتد بلکه استانداران و مدیران استانی هم در تحقق آن نقش دارند ضمن اینکه ارزش پول ملی باید افزایش یابد، با افزایش حقوق نتیجه‌ای حاصل نمی‌شود بلکه دریافتی افراد باید متناسب با تورم باشد.
 
رئیسی تصریح کرد: رشد اقتصادی باید محقق شود، ارزش 45 هزار تومان یارانه امروز به 7 تومان رسیده است و اگر ارزش پول ملی بالا نرود هرچه حقوق را افزایش دهیم در عمل نتیجه نخواهد داشت. تولید، دانش‌آفرینی و اشتغال می‌تواند گره کشور را حل کند و باید به‌دنبال رشد اقتصادی بود و امیدواریم در سال 1401 رشد اقتصادی در کشور محقق شود.
 
وی با بیان اینکه دولت باید تحرک و امیدآفرینی خود را حفظ و افزایش دهد اضافه کرد: امروز در این دولت مردم انتظار کوچکترین فساد، رشوه و پارتی‌بازی را ندارند و انتظار مردم دولت قانونمند، فسادستیز و مردمی است و وقتی همه بدنه اداری دولت این حس را پذیرا باشند، فسادستیزی محقق می‌شود.
 
رئیس جمهور افزود: باید رویکرد تحولی وجود داشته باشد، تحول شناختی مهم است، باید با شناسایی فرصتها و با برنامه‌ریزی، تحول را ایجاد کرد که عزم و اراده جدید نیز باید ورود داشته باشد همچنین شناخت فرایندها و تحول فرایندها نیز ضروری است، با فرایندهای فعلی تحول محقق نمی‌شود.                           ",https://www.asriran.com/003Uhc
833007,۱۴۰۱/۰۱/۱۲,ورزشی,تقویم جام جهانی ۲۰۲۲ فوتبال اعلام شد,جام جهانی ۲۰۲۲ فوتبال قطر از روی ۳۰ آبان ماه سال ۱۴۰۱ شروع و تا ۲۷ آذرماه این سال ادامه دارد.,"مسوولان برگزاری جام جهانی فوتبال ۲۰۲۲ قطر زمان دقیق برگزاری این بازی‌ها را در مراحل مختلف اعلام کردند.


به گزارش ایرنا، قرعه‌کشی جام جهانی فوتبال شامگاه امشب (جمعه) در شهر دوحه قطر برگزار خواهد شد و تیم‌های راه‌یافته به بزرگترین جشنواره فوتبال جهان حریفان خود را خواهند شناخت. تیم ملی فوتبال ایران در سیده سوم این دوره از مسابقات قرار دارد.
مراسم قرعه کشی امروز (جمعه) ساعت ۲۰:۳۰ به وقت تهران برگزار خواهد شد.
پیش از برگزاری مراسم قرعه‌کشی این دوره از رقابت‌ها تقویم کلی مسابقات از سوی مسوولان برگزار کننده اعلام شد.
جام جهانی ۲۰۲۲ فوتبال قطر از روی ۳۰ آبان ماه سال ۱۴۰۱ شروع و تا ۲۷ آذرماه این سال ادامه دارد.
تقویم کلی این رقابت‌ها به شرح زیر است؛
مرحله گروهی: از ۳۰ آبان تا ۱۱ آذر
مرحله یک‌ هشتم نهایی: از ۱۲ تا ۱۵ آذر
مرحله یک‌ چهارم نهایی: ۱۸ و ۱۹ آذر
نیمه نهایی: ۲۲ و ۲۳ آذر
فینال: ۲۷ آذر
ساعت دیدارهای گروهی
بازی اول: ۱۳:۳۰ به وقت ایرانبازی دوم: ۱۶:۳۰ به وقت ایرانبازی سوم: ۱۹:۳۰ به وقت ایرانبازی چهارم: ۲۲:۳۰ به وقت ایران
بنا بر اعلام برگزارکنندگان این دوره از رقابت‌های جام جهانی هر روز ۴ بازی برگزار می‌شود.
این نخستین دوره از جام جهانی است که در فصل پاییز برگزار خواهد شد و همچنین آخرین دوره از رقابت‌ها به شمار می‌رود که با حضور ۳۲ تیم برگزار می‌شود.
جام جهانی فوتبال از سال ۱۹۹۸ با حضور ۳۲ تیم برگزار می‌شود و قرار است شمار این تیم‌ها به عدد ۴۸ افزایش پیدا کند.

                           ",https://www.asriran.com/003Uhb
833006,۱۴۰۱/۰۱/۱۲,اقتصادی,کشف انبار بزرگ دپوی کالای قاچاق در تهران,در این عملیات ماموران این پلیس پس از انجام تحقیقات تخصصی و کسب اطلاعات لازم طی هماهنگی با مرجع قضائی از این انبار بازدید و یک میلیون و ۸۸ هزار و ۴۶۰ لوازم الکتریکی قاچاق فاقد بارنامه و مجوزهای قانونی کشف کردند.,"جانشین فرمانده انتظامی تهران بزرگ از کشف یک میلیون و ۸۸ هزار و ۴۶۰ لوازم الکتریکی قاچاق به ارزش ۳۰۰ میلیارد ریال از یک انبار در جنوب تهران خبر داد.
به گزارش ایلنا، سردار «حمید هداوند» بیان داشت: ماموران پایگاه جنوب پلیس امنیت اقتصادی تهران با اشرافیت و رصد هوشمندانه خود از دپوی تعداد زیادی لوازم الکتریکی قاچاق در انباری در محدوده خیابان «فدائیان اسلام» مطلع و بلافاصله موضوع را در دستور کار خود قرار دادند. 
وی افزود: در این عملیات ماموران این پلیس پس از انجام تحقیقات تخصصی و کسب اطلاعات لازم طی هماهنگی با مرجع قضائی از این انبار بازدید و یک میلیون و ۸۸ هزار و ۴۶۰ لوازم الکتریکی قاچاق فاقد بارنامه و مجوزهای قانونی کشف کردند. 
جانشین فرماندهی انتظامی تهران بزرگ، ارزش اموال مکشوفه از این انبار را برابر ارزیابی کارشناسان مربوطه ۳۰۰میلیارد ریال اعلام کرد و اظهار داشت: در این راستا یک نفر شناسایی و به همراه پرونده به مرجع قضائی معرفی شد. 
سردار هداوند اضافه کرد: در صورت مشاهده هرگونه کالای قاچاق و احتکار کالا با پلیس امنیت اقتصادی تهران به شماره‌های ۰۲۱۶۶۷۴۷۳۴۳ و یا ۰۹۹۹۹۸۷۱۳۹۲ تماس بگیرند.                           ",https://www.asriran.com/003Uha
833005,۱۴۰۱/۰۱/۱۲,اقتصادی,چگونه ثروت پوتین در آتش جنگ سوخت؟,گفتنی است که سقوط بازار سهام روسیه و فروش دارایی های روسیه در بازارهای بین المللی پس از تهاجم، باعث این ضررهای نجومی برای میلیاردرهای روسی شد.,"میلیاردرهای روسی از زمانی که این کشور تهاجم خود به اوکراین را در ۲۴ فوریه آغاز کرد، مقدار زیادی از ثروت خود را از دست داده اند.



به گزارش خبرآنلاین، در ۳ مارس، دارایی خالص ثروتمندان روسی فوق العاده ثروتمند در فهرست میلیاردرهای بلومبرگ در مجموع ۸۸ میلیارد دلار برآورد شد که کمتر از ۲۳ فوریه بوده است.
وگیت الکپروف، رئیس لوک اویل، مسلماً بزرگترین بازنده بود و بیش از ۶۰ درصد از دارایی شخصی خود را قبل از خارج شدن از فهرست بلومبرگ در ۲ مارس همراه با چهار میلیاردر دیگر روسی که قبلاً فهرست شده بودند، از دست داد.
گفتنی است که سقوط بازار سهام روسیه و فروش دارایی های روسیه در بازارهای بین المللی پس از تهاجم، باعث این ضررهای نجومی برای میلیاردرهای روسی شد.
ثروتمندترین مرد روسیه، ولادیمیر پوتانین، شاهد کاهش بیش از ۵۰ درصدی سهام شرکت خود، نوریلسک نیکل، بوده است و این امر منجر به از دست رفتن ۴.۵ میلیارد دلار از دارایی او تا ۳ مارس شد.

                           ",https://www.asriran.com/003UhZ
833004,۱۴۰۱/۰۱/۱۲,اجتماعی ,شناسایی ۲۲۶۴ بیمار جدید کرونا و فوت ۳۶ تن دیگر,در حال حاضر ۲۴ شهرستان در وضعیت قرمز، ۶۸ شهرستان در وضعیت نارنجی، ۳۰۶ شهرستان در وضعیت زرد و ۵۰ شهرستان در وضعیت آبی قرار دارند.,"مرکز روابط عمومی و اطلاع رسانی وزارت بهداشت از شناسایی ۲۲۶۴ بیمار جدید کووید۱۹ و همچنین فوت ۳۶ بیمار دیگر خبر داد.
به گزارش ایلنا، مرکز روابط عمومی و اطلاع رسانی وزارت بهداشت اعلام کرد: تا کنون ۶۳ میلیون و ۹۲۹ هزار و ۷۷۸ نفر دُز اول، ۵۶ میلیون و ۹۰۰ هزار و ۱۷۸ نفر دُز دوم و ۲۶ میلیون و ۲۳۴ هزار و ۹۴۱ نفر، دُز سوم واکسن کرونا را تزریق کرده اند و مجموع واکسن های تزریق شده در کشور به ۱۴۷ میلیون و ۶۴ هزار و ۸۹۷ دُز رسید.
در شبانه روز گذشته ۵۷ هزار و ۲۶۰ دُز واکسن کرونا در کشور تزریق شده است.
از دیروز تا امروز ۱۲ فروردین ماه ۱۴۰۱ و بر اساس معیارهای قطعی تشخیصی، دو هزار و ۲۶۴ بیمار جدید مبتلا به کووید۱۹ در کشور شناسایی شد که ۳۱۵ نفر از آنها بستری شدند.
مجموع بیماران کووید۱۹ در کشور به ۷ میلیون و ۱۶۴ هزار و ۴۸۴ نفر رسید.
متاسفانه در طول ۲۴ ساعت گذشته، ۳۶ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۲۴۰ نفر رسید.
خوشبختانه تا کنون ۶ میلیون ۸۷۷ هزار و ۸۳۴ نفر از بیماران، بهبود یافته و یا از بیمارستانها ترخیص شده اند.
یک هزار و ۶۳۳ نفر از بیماران مبتلا به کووید۱۹ در بخش های مراقبت های ویژه بیمارستانها تحت مراقبت قرار دارند.
تا کنون ۴۹ میلیون و ۴۷۸ هزار و ۴۶۶ آزمایش تشخیص کووید۱۹ در کشور انجام شده است.
در حال حاضر ۲۴ شهرستان در وضعیت قرمز، ۶۸ شهرستان در وضعیت نارنجی، ۳۰۶ شهرستان در وضعیت زرد و ۵۰ شهرستان در وضعیت آبی قرار دارند.                           ",https://www.asriran.com/003UhY
833003,۱۴۰۱/۰۱/۱۲,اجتماعی ,آموزش و پرورش: مدارس از فردا مسافر پذیرش نمی‌کنند,البته پذیرش مسافر در مراکز رفاهی و سایر اقامتگاه‌ها، مانند خانه‌های معلم، به قوت خود باقی است و این مراکز در طول سال خدمات‌رسانی خواهند کرد.,"مدیرکل رفاه و پشتیبانی وزارت آموزش و پرورش ضمن اعلام آمار طرح اسکان فرهنگیان کشور تا پایان یازدهم فروردین‌ماه ۱۴۰۱، عنوان کرد دوازدهم فرودین‌ماه آخرین روز پذیرش مسافران در مدارس است.
به‌گزارش ایلنا به نقل از کمیته اطلاع‌رسانی ستاد مرکزی هماهنگی خدمات سفر، گودرز کریمی‌فر، مدیرکل رفاه و پشتیبانی وزارت آموزش و پرورش، در روز جمعه، ۱۲ فروردین ۱۴۰۱، عنوان کرد: «با توجه به حضوری شدن کلاس‌ها و شروع فرآیند آموزش از چهاردهم فروردین‌ماه، از روز سیزدهم مدارس پذیرش مسافر نخواهند داشت.»
کریمی‌فر در ادامه عنوان کرد: «البته پذیرش مسافر در مراکز رفاهی و سایر اقامتگاه‌ها، مانند خانه‌های معلم، به قوت خود باقی است و این مراکز در طول سال خدمات‌رسانی خواهند کرد.»
او همچنین آمار طرح اسکان فرهنگیان کشور تا پایان یازدهم فروردین‌ماه ۱۴۰۱ را برابر با دو میلیون و ۶۹۴هزار و ۱۱۸نفرشب اقامت اعلام کرد، این تعداد برابر با ۴۴۴هزار و ۶۲۰ خانوار و یک میلیون و ۶۴۰هزار و ۵۴۸ نفر بوده است.
بیشترین میزان پذیرش مسافران نوروزی تا پایان دهم فروردین ۱۴۰۱ به ترتیب برای استان‌های فارس، خراسان رضوی، اصفهان، خوزستان، قم، بوشهر، یزد، هرمزگان، کرمان و لرستان بوده است.                           ",https://www.asriran.com/003UhX
833002,۱۴۰۱/۰۱/۱۲,بین الملل,در تونس چه می‌گذرد؟,"سازمان ملل در زمان اقدام قیس سعید در انحلال شورای عالی قضایی گفته بود که این اقدام به طرز خطرناکی ""حاکمیت قانون و اصل تفکیک قوا و استقلال دستگاه قضایی در تونس را تضعیف می کند"".","ایرنا نوشت: اقدام جدید رئیس جمهوری تونس در انحلال پارلمان واکنش سازمان ملل و شماری از احزاب این کشور را به همراه داشته و آنها درباره آغاز دور جدیدی از تنش های خطرناک سیاسی در این کشور در سایه بحران شدید اقتصادی هشدار می دهند.



 رئیس جمهوری تونس از ۲۵ ژوئیه (سوم مرداد) سال۲۰۲۱ میلادی مجموعه‌ای از اقدامات فوق‌العاده را اتخاذ کرد و با اعلام لغو اختیارات پارلمان و تعلیق فعالیت آن، رفع مصونیت نمایندگان، انحلال هیات نظارت بر قانون اساسی و برکناری دولت و سپس انحلال شورای عالی قضایی بن بست سیاسی شدیدی در کشور ایجاد کرد و بحران اقتصادی و اجتماعی در تونس نیز در نتیجه این بحران سیاسی تشدید شد.  
سازمان ملل در زمان اقدام قیس سعید در انحلال شورای عالی قضایی گفته بود که این اقدام به طرز خطرناکی ""حاکمیت قانون و اصل تفکیک قوا و استقلال دستگاه قضایی در تونس را تضعیف می کند"".
این اقدامات قیس سعید با واکنش شدید احزاب تونس نیز روبرو شد و آنها وی را متهم کردند که کشور را در مسیر ""استبداد"" سوق می دهد.
در همین ارتباط، پیشتر رئیس پارلمان تعلیق شده تونس که حالا منحل شده است، اقدام‌های رئیس جمهوری این کشور را به مثابه احیای تجربه‌های شکست خورده دانسته و گفته بود که تونس در حرکت برای بازگشت به سمت استبداد و منزوی شدن است.
«راشد الغنوشی» که رهبری جنبش اسلامگرای النهضه تونس را هم بر عهده دارد، در جریان دیداری با جنبش «شهروندان علیه کودتا» - جنبش مخالف رئیس جمهوری تونس - گفته بود: ""اگر شعارها را کنار بگذاریم، واقعیت این است که ما به سمت خطرات دوران استبداد پیش می‌رویم. پس چرا رئیس جمهوری قیس سعید به دنبال آزمودن تجربه‌های شکست خورده است؟ ""
وی افزوده بود: ""قیس سعید، تونس را کشوری بدون احزاب می‌خواهد. در تونس یک صدای واحد وجود دارد که آن صدای رئیس جمهور است و دولت در دست کسی قرار دارد که آن را هرگونه دوست دارد، اداره می‌کند. او قانون مصوب می‌کند، قانون اساسی را لغو می‌کند، دولت را برکنار و پارلمان را منحل می‌کند تا حاکم بر همه چیز باشد. ""
در آخرین اقدام نیز رئیس جمهوری تونس چهارشنبه شب پارلمان تعلیق شده این کشور را منحل کرد.
این اقدام قیس سعید بعد از آن صورت گرفت که شمار زیادی  از نمایندگان پارلمان در مخالفت با تعلیق فعالیت پارلمان و تعطیلی آن، جلسه مجازی برگزار کردند.
در این جلسه مجازی ۱۲۰ نماینده به پیش نویس قانون لغو اقدامات فوق العاده که قیس سعید از ۲۵ ژوئیه سال ۲۰۲۱ میلادی اعلام کرده است، رأی مثبت دادند.
در واکنش به این اقدام نمایندگان پارلمان، قیس سعید نیز در حاشیه نشست شورای امنیت ملی این کشور گفت: کسانی که درصدد راه‌اندازی کودتا بوده و تلاش دارند تا در کار نهادهای حکومتی خدشه وارد کنند، هرگز به انتخابات برنخواهند گشت.
رئیس جمهوری تونس جلسه مجازی این نمایندگان را ""تلاش نافرجام برای کودتا"" توصیف و آنها را به پیگرد کیفری تهدید کرد.
قیس سعید همچنین در سخنان دیگری از اینکه درخصوص لزوم برگزاری انتخابات پارلمانی در طول سه ماه بعد از منحل شدن پارلمان سخن گفته می شود، ابراز تعجب کرد و گفت که ""کسی که رویای اجرای فصل ۸۹ را می بیند، در توهم به سر می رود و باید بیدار شود"".
اقدام رئیس جمهوری تونس در انحلال پارلمان واکنش گسترده احزاب این کشور را به همراه داشت.
جنبش اسلامگرای النهضه تونس اقدام رئیس جمهور در انحلال پارلمان را غیرقانونی توصیف کرده و بعید ندانست که هدف بعدی قیس سعید این جنبش باشد.
در همین ارتباط، «ریاض الشعیبی» مشاور سیاسی رئیس جنبش النهضه گفت: ""ما احضار بیش از ۴۰ نفر از نمایندگانی  را که در جلسه مجازی پارلمان شرکت کردند، کاملا محکوم می کنیم و پیش بینی می کنیم که این احضار شامل حال همه ۱۲۰ نماینده ای باشد که در این جلسه حضور داشتند و ۶۰ درصد تعداد کل نمایندگان را تشکیل می دادند. رئیس جمهور پارلمان و شورای عالی قضایی را که بزرگترین نهادهای کشور بودند، منحل کرد و اکنون نیز به احزاب تعرض می کند. ""
حزب جمهوری یکی از اعضای ""شورای هماهنگی احزاب دموکراتیک اجتماعی"" تونس در کنار دو حزب ""جریان دموکراتیک"" و ""تشکل دموکراتیک"" نیز انحلال پارلمان را تشدید خطرناک تنش دانسته و تاکید کردند که با آن با همه ابزارهای ممکن حقوقی و مردمی برخورد خواهد شد.
«عصام الشابی» دبیرکل حزب جمهوری تونس گفت: ""این تصمیم قیس سعید (انحلال پارلمان) بحران را تعمیق خواهد کرد و نقش ما این است که فشار بیاوریم و ما همه نیروهای سیاسی و ترقیخواه و دموکراتیک را به افزایش فشار بر رئیس جمهور و سازوکارهای مردمی و تحرکات میدانی و سیاسی برای صرف نظر کردن او از این تصمیم خطرناک فراخوانده ایم. ""
اما در این میان ""جنبش الشعب"" تونس که حمایت خود را از قیس سعید اعلام می کند، این تصمیم او را قابل پیش بینی دانست و از رئیس جمهور دعوت کرد که یک مسیر مشارکتی را در خصوص اصلاحات سیاسی در پیش بگیرد.
«منصف بوزازی» از مسئولان ارشد جنبش الشعب گفت: آنچه ما از رئیس جمهور می خواهیم، با اصلاحات سیاسی مرتبط است. بایستی این امر (اصلاحات سیاسی) مسئله مهم همه مردان و زنان تونسی بشمار برود و به طور مشارکتی و با شراکت همه نیروها و احزاب ملی و سازمان های ملی در ترسیم و فعالیت چشم انداز مرحله آینده -بعد از اعلام انحلال پارلمان- صورت گیرد.
در این میان، برخی ناظران سیاسی معتقدند که انحلال پارلمان و مخالفت احزاب تونسی با این اقدام رئیس جمهور، تونس را با موج جدیدی از تشدید بحران سیاسی روبرو خواهد کرد که به نوبه خود بی ثباتی را تشدید و به اوضاع نابسامان اقتصادی و معیشتی این کشور دامن خواهد زد زیرا کاهش همه شاخص‌های اقتصادی تونس در سایه ادامه بحران سیاسی، نشان می‌دهد که این کشور در آستانه خطر ورشکستگی اقتصادی قرار گرفته است.

                           ",https://www.asriran.com/003UhW
833001,۱۴۰۱/۰۱/۱۲,حوادث,کره‌جنوبی/ ۳ کشته در برخورد ۲ جنگنده آموزشی,گزارش شده است که بیش از ۳۰ آتش‌نشان و امدادگر به محل حادثه اعزام شده اند.,"مقامات کره‌جنوبی اعلام کردند که برخورد امروز دو هواپیمای نیروی هوایی این کشور حین آموزش منجر به کشته شدن ۳ خلبان و مفقود شدن یک خلبان دیگر شد.


به گزارش ایرنا به نقل از خبرگزاری یونهاپ کره‌جنوبی، این حادثه در منطقه ساچئون حدود ۳۰۰ کیلومتری جنوب سئول و چند دقیقه پس از پرواز از پایگاهشان رخ داد.
به دنبال بروز این حادثه، نیروی هوایی کره‌جنوبی برای بررسی این حادثه نیروی ضربتی را تشکیل داد.
گزارش شده است که بیش از ۳۰ آتش‌نشان و امدادگر به محل حادثه اعزام شده اند.
مقامات کره جنوبی اعلام کردند که هواپیماهای سرنگون شده از نوع هواپیمای تک موتوره کی تی-۱ بوده که ساخت کره‌جنوبی است.

                           ",https://www.asriran.com/003UhV
833000,۱۴۰۱/۰۱/۱۲,اجتماعی ,تردد خودروها در محور کرج- چالوس به سمت مازندران ممنوع شد,وی گفت: ماموران پلیس راه برای پیشگیری از حوادث احتمالی و روان سازی ترافیک در جاده های استان البرز مستقر شده اند.,"ایرنا؛ رییس پلیس راه استان البرز اعلام کرد: تردد خودروها در محور کرج- چالوس از میدان امیرکبیر به سمت استان مازندران از ساعت ۱۱ صبح امروز جمعه ممنوع شد.
 
سرهنگ «رضا گودروزی» افزود: همچنین مقرر شده در ساعت محدودیت ترافیکی تردد در محور کرج - چالوس به سمت شمال از میدان امیرکبیر فقط اجاره تردد برای سکنه این محدوده تا کیلومتر ۴۰ جاده پس از شناسایی محلی بودن داده شود ولی پس از آن اجازه ورود به هیچ وسیله نقلیه ای به جاده داده نمی شود.
 
وی با بیان اینکه پست بازرسی در کیلومتر ۴۰ جاده کرج - چالوس مستقر شده و اجازه ورود حتی سکنه محلی به جاده داده نمی شود، اظهار داشت: مقرر شده از میدان امیرکبیر کرج ورودی جاده تمام وسیله های نقلیه تهرانی و شهرستانی ها برگردانده شوند.
 
وی این محدودیت را تا پایان زمان تخلیه بار ترافیکی عنوان کرد و گفت: وضعیت ترافیک خودروها در دیگر محورهای استان عادی و روان است و به دلیل اینکه فردا روز طبیعت و سیزدهم فروردین می باشد مسافران فعلا به سمت مقاصد خود حرکت نمی کنند.
 
وی از رانندگان خواست با توجه به شرایط ترافیکی با ماموران پلیس راه همکاری داشته باشند.
 
وی گفت: ماموران پلیس راه برای پیشگیری از حوادث احتمالی و روان سازی ترافیک در جاده های استان البرز مستقر شده اند.
 
استان البرز دارای یک هزار و ۵۰۰ کیلومتر آزاد راه، بزرگراه، راه اصلی و فرعی است و ۱۸ درصد ترافیک جاده ای کشور مربوط به راه های این استان است.                           ",https://www.asriran.com/003UhU
832999,۱۴۰۱/۰۱/۱۲,فرهنگی/هنری,بیانیه سینماگران زن در اعتراض به خشونت علیه زنان در این عرصه,به جامعه سینمایی ایران در مورد شدت و گستردگی این آزارها علیه زنان که اکنون برای اولین بار اعتراض به آن به یک فریاد جمعی تبدیل شده است، هشدار می‌دهیم؛ آزارهایی که علی‌رغم آشکار بودنشان در تمام این سال‌ها نادیده گرفته شده‌اند.,"خبر آنلاین: جمعی از سینماگران زنِ ایران از جمله نیکی کریمی، هدیه تهرانی، ترانه علیدوستی، سحر دولت‌شاهی، پری‌ناز ایزدیار، هانیه توسلی، تهمینه میلانی، ویشکا آسایش، نگار جواهریان و... اقدام به امضا و انتشار بیانیه‌ای با عنوان «بیانیه زنان دست‌اندرکار سینما در اعتراض به خشونت علیه زنان در این عرصه» کردند.
 
جمعی از زنان سینماگر ایران خواستار تشکیل کمیته‌ای مستقل در خانه سینما شدند؛ کمیته‌ای متشکل از کسانی که در مورد مسئله خشونت جنسی و جنسیتی آموزش دیده باشند و کارشان بررسی جرائم این حوزه باشد.
 
جمعی از سینماگران زنِ ایران از جمله نیکی کریمی، هدیه تهرانی، ترانه علیدوستی، سحر دولت‌شاهی، پری‌ناز ایزدیار، هانیه توسلی، تهمینه میلانی، ویشکا آسایش، نگار جواهریان و... اقدام به امضا و انتشار بیانیه‌ای با عنوان «بیانیه زنان دست‌اندرکار سینما در اعتراض به خشونت علیه زنان در این عرصه» کردند.
 
بیانیه ای که در بخشی از آن آمده است «این ابتدایی‌ترین حق انسانی، یعنی کار در فضایی امن و به دور از قلدری و خشونت و باج‌گیری جنسی را حق خود می‌دانیم. به همین منظور تقاضای شفاف خود را از نهادهایی همچون اصناف خانه سینما، سینماگران، منتقدان و مخاطبان اعلام می‌کنیم». درخواست آن‌ها تشکیل شدن کمیته‌ای مستقل در خانه سینما متشکل از اعضایی با سلسله مراتب قدرت متفاوت است که در مورد مسئله خشونت جنسی و جنسیتی آموزش دیده باشند و کارشان بررسی جرائم این حوزه باشد.
 
متن کامل این بیانیه به شرح زیر است:
 
«در ماه‌های گذشته، زنان در بستری که با همت خود در طی جنبشی علیه خشونت جنسی فراهم کردند، روایت‌هایی حاکی از آزارگری و اعمال قدرت بر زنان در محیط سینما را منتشر کرده‌اند. گزارشاتی که نشان می‌دهد هر فرد صاحب قدرت و شهرتی می‌تواند در سازوکار سینمای ایران از موقعیت خود برای قلدری، تهدید، توهین، تحقیر و تعرض به زنان بهره‌برداری کند، بی‌آن‌که نهادهای قانونی، اصناف خانه سینما، سینماگران و منتقدان آن‌ها را وادار به پاسخ‌گویی و پذیرش مسئولیت کارشان کنند.
 
ما زنان دست‌اندرکار سینما، اینجا، کنار هم جمع شده‌ایم تا به مدد این همبستگی اعلام کنیم هرگونه خشونت، آزار و باج‌گیری جنسی در محیط کار از نظر ما محکوم است و برای توقف آن خواستار عواقب قانونی جدی برای متخلفین هستیم. همچنین این نابرابری جنسیتی موجود در سینمای ایران و عدم وجود نظارتی که عرصه را برای زیاده‌خواهی و دست‌درازی افراد در جایگاه قدرت گشوده است، محکوم می‌کنیم.
 
به جامعه سینمایی ایران در مورد شدت و گستردگی این آزارها علیه زنان که اکنون برای اولین بار اعتراض به آن به یک فریاد جمعی تبدیل شده است، هشدار می‌دهیم؛ آزارهایی که علی‌رغم آشکار بودنشان در تمام این سال‌ها نادیده گرفته شده‌اند.
 
در روایت‌هایی که از تجربه‌های دردناک زنان در سینمای ایران منتشر شده، انواع آزارهایی که زیر چتر خشونت جنسی قرار می‌گیرند مطرح شده‌اند، از جمله «هتک حرمت با الفاظ جنسی و جنسیت‌زده»، «سوء استفاده از سکوت و تحمل افراد با به گروگان گرفتن حق کار با دستمزد»، «اعمال خشونت جنسی به وسیله تهدید موقعیت کاری قربانی»، «تماس‌های بدنی ناخواسته»، «اصرار و اجبار به عمل جنسی» و در نهایت «خشونت جسمی و تجاوز».
 
از طرفی تمامی این روایت‌ها که زخم‌های روانی ناسورشده گویی هم‌سرنوشت را باز می‌کنند، آن‌چه که به شکل روشنی خودنمایی می‌کند، سیستماتیک بودن این خشونت‌هاست. به این معنا که نه تنها سازوکاری برای بازداشتن فرد صاحب قدرت از ارتکاب به خشونت وجود ندارد، بلکه در یک توافق نانوشته اعمال خشونت بر زنان در محیط کاری، عادی‌سازی شده و هیچ عواقب جدی‌ای متوجه
 
فرد خشونت‌گر نیست. از همین رو است که آزارگرانی با شهرت و اعتباری که توسط طرفدارانشان به دست آمده، هیچ ترسی از دست بردن به این جرایم ندارند و چنین حاشیه امنی برای آن‌ها باید زنگ خطری جدی برای تمامی افراد جامعه باشد، چرا که بسیاری از این هنرمندان الگوی نسل آینده سرزمین ما هستند. از طرفی نهادی نظارتی که از افرادی آموزش‌دیده در مسئله خشونت جنسی و آزار کلامی تشکیل شده باشد وجود ندارد که با آگاهی به بایدها و نبایدهای رفتاری افراد فرادست نسبت به فرودست در یک پروژه و با حساسیت لازم، موارد تخلف را بررسی کند.
 
نه در قراردادهای کاری ذکر شده و نه از طریق اعلان‌های عمومی به زنان گفته می‌شود که در شرایط اعمال زور، خشونت و باج‌گیری عاطفی و جنسی و آزارهای کلامی و توهین و تحقیر از طریق چه سازوکاری باید اقدام قانونی کنند و در صورت شکایت از فرد خاطی چه حمایت‌هایی شامل حال آن‌ها می‌شود و سال‌هاست که اصناف و اتحادیه‌ها، جرایمی چنین سنگین بر جان و روان زنان را در پشت درهای بسته و با میانجی‌گری بین قربانی و خشونت‌گر حل و فصل می‌کنند، البته با حداقل هزینه برای خشونت‌گر.
 
در چنین شرایطی و با وجود فضای نابرابر و عدم توازن قدرت و امکانات، ما زنان سینماگر در این سال‌ها تمام توان خود را به کار گرفته که ذهن، خلاقیت و نیروی فیزیکی‌مان را در جهت سازندگی در این صنعت به کار ببریم و علی‌رغم آن که فضای تألیف و عاملیت بر پروژه‌ها به میزان زیادی از ما گرفته شده و سهم ما نه تنها از فضای اعمال نظر و تصمیم‌گیری محدود شده است و سهم ما از اقتصاد این صنعت هم، آن سهم کمتر است، همچنان بهترین‌مان را در عرصه ساخت و تولید به کار گرفته‌ایم. بدون تردید، این ابتدایی‌ترین حق انسانی یعنی کار در فضایی امن و به دور از قلدری و خشونت و باج‌گیری جنسی را حق خود می‌دانیم. به همین منظور تقاضای شفاف خود را از نهادهایی همچون اصناف خانه سینما، سینماگران، منتقدان و مخاطبان اعلام می‌کنیم:
 
- سیستم بررسی شامل کمیته‌ای مستقل در خانه سینما متشکل از اعضایی با سلسله مراتب قدرت متفاوت (اکثریت مطلق اعضا از زنان) که در مورد مسئله خشونت جنسی و جنسیتی آموزش دیده باشند و با میزان مسئولیت افراد متناسب و با قدرت و عاملیت آن‌ها در هر کارگروهی آشنا باشند.
 
کار این کمیته باید بررسی جرایمی در حوزه خشونت جنسی و جنسیتی باشد. شامل: خشونت جنسی کلامی، باج‌گیری جنسی یعنی تحمیل هر نوع ارتباط با عمل جنسی با به گروگان گرفتن دستمزد و تهدید وضعیت شغلی فرد، قلدری و اعمال فشار روانی و ایجاد ناامنی جسمی یا روانی، لمس ناخواسته، اقدام به تجاوز و تجاوز.
 
این کمیته باید یک سازوکار گزارش‌دهی در دسترس و راحت برای استفاده همه داشته باشد، مانند یک ایمیل یا خط تماس مستقیم با کمیته بررسی و هر گزارش به صورت همزمان به اطلاع تک‌تک اعضای کمیته رسیده شود. این سیستم موظف است تا به تمام گزارشات، رسیدگی کامل کند.
 
در فرآیند بررسی، نام راوی توسط این سیستم باید محفوظ بماند و هر نوع اعلام و شفاف کرن نام یا اطلاعات راوی و روایت باید با هماهنگی با راوی صورت بگیرد. این سیستم باید امنیت راوی را در فرآیند بررسی تضمین کند. نتیجه بررسی روایت به شورا گذاشته شده و در نهایت به امضای تک‌تک اعضای کمیته بررسی برسد. همچنین در اختیار گذاشتن وکیل و دادن مشورت حقوقی به راویان گزارش‌ها جهت داشتن امکان دست بردن به انتخاب پیگیری قانونی یکی دیگر از دستور کارهای این سیستم است.
 
- سازوکار حمایتی از طریق اصناف برای ترغیب خشونت‌دیدگان به مراجعه و اقدام به رسیدگی، یکی دیگر از دستورکارهاست. این سیستم باید اکیدا از روش‌های میانجگری بین آزاردیده و قربانی و به خطر انداختن سلامت روانی قربانی با اجبار او به روبه‌رو شدن با آزارگر پرهیز کند.
 
-لحاظ شدن وجود این سازوکارها و نحوه استفاده از آن‌ها در قراردادهای کاری.
 
-لحاظ کردن جریمه‌های نقدی و قراردادن تعلیق از هرگونه فعالیت هنری در مدت زمان تعیین شده توسط کمیته رسیدگی کننده.
 
ما زنان سینماگر، اعلام می‌کنیم که به احترام راویانی که رنج خود را از خشونت سیستماتیک در این عرصه اعلام کردند برای رسیدن به دستاوردهای عملی در جهت توقف این خشونت‌ها ایستادگی می‌کنیم و معتقدیم این پیشنهادها گامی ابتدایی در جهت عملی کردن توقف خشونت جنسی در محیط کاری ما است. با امید به این که هر نیروی بازدارنده‌ای را که در محیط‌های کاری باعث می‌شود انرژی، توان و زمانی را که باید صرف خلاقیت و لذت بردن از کارمان کنیم، اما صرف فرار و دفع مزاحمت‌ها و قلدری‌ها می‌کنیم با یک همت جمعی متوقف شود و آینده کاری در این عرصه آینده‌ای امن، عادلانه و به دور از خشونت باشد.
 
در پایان به تمام همکاران و مخاطبین سینما و تلویزیون ایران اعلام می‌کنیم که جهانی امن و همراه با مسئولیت‌پذیری و به دور از سوءاستفاده از قدرت برای همه ما جهان بهتری خواهد بود.»
 
از جمله امضاکنندگان این بیانیه می‌توان به نیکی کریمی، هدیه تهرانی، هنگامه قاضیانی، پوران درخشنده، احترام برومند، تینا پاکروان، بهنوش طباطبایی، نسیم ادبی، ترانه علیدوستی، لیلی رشیدی، سحر دولت‌شاهی، پری‌ناز ایزدیار، گلاره عباسی، شقایق دهقان، هانیه توسلی، فرشته حسینی، کتایون ریاحی، تهمینه میلانی، ویشکا آسایش، مهرانه مهین‌ترابی، میترا حجار، شبنم مقدمی، نگار جواهریان، پانته‌آ پناهی‌ها، ملیکا شریفی‌نیا، آزاده صمدی، ستاره اسکندری، سارا بهرامی، ستاره پسیانی، شبنم قلی‌خانی و... اشاره کرد.                           ",https://www.asriran.com/003UhT
832998,۱۴۰۱/۰۱/۱۲,ورزشی,رئیس فیفا خیال همه را راحت کرد: ایران حذف نخواهد شد,تنها راه انتقال بخشی از پول‌ها فدراسیون اینکه صداوسیمای ایران برای پخش مسابقات با کنفدراسیون فوتبال آسیا قرارداد ببندد و به جای پرداخت پول به AFC آن را به فدراسیون فوتبال منتقل کند تا به این شکل ایران هم به مطالبات خود برسد.,"رئیس فیفا خطاب به سرپرست فدراسیون فوتبال گفت: تیم ملی فوتبال ایران از جام جهانی حذف نخواهد شد.
 
میرشاد ماجدی سرپرست فدراسیون فوتبال در دیدار با جیانی اینفانتینو رییس فیفا برای حضورش در رأس مدیریت فدراسیون با تبریک مواجه شد و سؤالی در مورد شایعه محرومیت ایران از حضور جام جهانی پرسید که اینفانتینو اعلام کرد این مسائل شایعه است.
 
به نوشته صدا و سیما، شیخ سلمان رییس کنفدراسیون فوتبال آسیا نیز در جلسه با ماجدی گفت: تنها راه انتقال بخشی از پول‌ها فدراسیون اینکه صداوسیمای ایران برای پخش مسابقات با کنفدراسیون فوتبال آسیا قرارداد ببندد و به جای پرداخت پول به AFC آن را به فدراسیون فوتبال منتقل کند تا به این شکل ایران هم به مطالبات خود برسد.                           ",https://www.asriran.com/003UhS
832997,۱۴۰۱/۰۱/۱۲,اقتصادی,سهام عدالت در سال جدید چند؟,اکنون و در نهم فروردین ماه سال جدید ارزش واقعی این سهام با ارزش اولیه ۴۹۲ هزار تومانی ۱۱ میلیون و ۵۰۰ هزار تومان است.,"ارزش واقعی سهام عدالت در سال جدید تحت تاثیر روند صعودی بازار سرمایه افزایشی بوده و قیمت سهام عدالت با ارزش اولیه ۴۹۲ هزار تومانی به بیش از ۱۱ میلیون تومان رسیده است.

به گزارش ایسنا، پس از آزادسازی سهام عدالت، مشمولان این سهام که روش مستقیم را برای مدیریت سهام خود انتخاب کرده بودند، می‌توانند با مراجعه به سامانه www.samanese.ir ارزش واقعی سهام و جزییات دارایی خود را مشاهده کنند. این ارزش یکسان نیست و تحت تاثیر نوسانات بازار افزایشی یا کاهشی می‌شود. برای مثال، ارزش واقعی سهام عدالت با ارزش اولیه یک میلیون تومانی در ۲۰ اسفند سال ۱۳۹۹، ۱۸ میلیون و ۷۸۰ هزار تومان قیمت داشت، در حالی که قیمت این سهام در ۱۶ تیرماه سال ۱۴۰۰ تا ۱۴ میلیون و ۷۰۰ هزار تومان کاهش یافته بود. سهامی که در روزهای نخستین آزادسازی سهام عدالت یعنی اردیبهشت‌ ماه و خرداد ماه سال ۱۳۹۹ بیش از ۲۰ میلیون تومان قیمت داشت.
در این راستا، در یازدهم مهرماه سال گذشته ارزش واقعی سهام عدالت با ارزش اولیه ۴۹۲ هزار تومانی بیش از ۱۲ میلیون و ۵۰۰ هزار تومان و در ۲۸ آبان ماه حدود ۱۱ میلیون و ۵۰۰ هزار تومان قیمت داشت. اما روند نزولی در بورس باعث کاهش این ارزش شد. به طوریکه ارزش واقعی سهام عدالت به ارزش اولیه ۴۹۲ هزار تومانی در ۲۹ بهمن ماه سال گذشته، ۱۰ میلیون و ۳۵۱ هزار تومان قیمت داشت.
اکنون و در نهم فروردین ماه سال جدید ارزش واقعی این سهام با ارزش اولیه ۴۹۲ هزار تومانی ۱۱ میلیون و ۵۰۰ هزار تومان است.
البته همچنان امکان فروش این سهام برای مشمولان وجود ندارد و این افراد همچنان باید منتظر تصمیم مسئولان برای تعیین تکلیف سهام عدالت باشند.
                           ",https://www.asriran.com/003UhR
832996,۱۴۰۱/۰۱/۱۲,ورزشی,طارمی در بین ستاره‌های پنهان جام جهانی,افرادی چون اشرف حکیمی بازیکن مراکشی تیم پاری سن ژرمن در کنار آلفونسو دیوس از کانادا، سون هیونگ مین از کره جنوبی و مهدی طارمی از ایران به عنوان ستاره‌هایی یاد شدند که چندان به آنها پرداخته نمی‌شود ولی ممکن است بتوانند در جام جهانی ۲۰۲۲ درخشش خوبی داشته باشند.,"گلوبو از مهدی طارمی به عنوان یکی از ستاره‌های پنهان جام جهانی ۲۰۲۲ قطر یاد کرد.

به گزارش ایسنا، نشریه برزیلی گلوبو در آستاه قرعه‌کشی جام جهانی ۲۰۲۲ قطر اقدام به معرفی ستاره‌های پنهان این دوره از رقابت‌ها کرد. افرادی چون اشرف حکیمی بازیکن مراکشی تیم پاری سن ژرمن در کنار آلفونسو دیوس از کانادا، سون هیونگ مین از کره جنوبی و مهدی طارمی از ایران به عنوان ستاره‌هایی یاد شدند که چندان به آنها پرداخته نمی‌شود ولی ممکن است بتوانند در جام جهانی ۲۰۲۲ درخشش خوبی داشته باشند. 
مهدی طارمی از ایران دومین حضور خود را در جام جهانی تجربه می کند. او در جام جهانی روسیه نیز برای تیم ملی ایران به میدان رفت.
                           ",https://www.asriran.com/003UhQ
832995,۱۴۰۱/۰۱/۱۲,بین الملل,اولین حمله اوکراین به خاک روسیه (+فیلم),این حمله از آنجایی قابل توجه است که اولین حمله از زمان آغاز جنگ اوکراین در خاک روسیه است و به نوعی تحقیر مسکو محسوب می‌شود.,"برای اولین باز از زمان حمله روسیه به اوکراین در ۲۴ فوریه، گزارش شده که نیروهای اوکراینی به شهری در خاک روسیه حمله کرده‌اند.

به گزارش ایسنا، به نقل از اسکای نیوز، در حمله‌ای که نیروی هوایی اوکراین با هلیکوپترهایش در شهر بلگورود روسیه انجام داده، یک مخزن سوخت هدف قرار گرفته است.
این حمله از آنجایی قابل توجه است که اولین حمله از زمان آغاز جنگ اوکراین در خاک روسیه است و به نوعی تحقیر مسکو محسوب می‌شود.
ویاچسلاو گلادکوف، فرماندار محلی این حمله را تایید کرده و عنوان داشته حمله هوایی مذکور در ارتفاع پایین صورت گرفته و منجر به آتش‌سوزی و زخمی شدن دو کارگر شده است.
وی عنوان داشته که در پی این حمله برخی مناطق شهر تخلیه شده‌اند.
کارشناسان غربی با ابراز شگفتی می‌گویند در حالی که نیروهای روسی تاکنون نتوانسته‌اند به برتری و تسلط هوایی در جنگ برسند، این حمله اولین حمله هوایی به خاک روسیه از زمان جنگ جهانی دوم بوده است.
  

    کد ویدیو  دانلود    فیلم اصلی          
 

  

    کد ویدیو  دانلود    فیلم اصلی          
 

  

    کد ویدیو  دانلود    فیلم اصلی          
 

  

    کد ویدیو  دانلود    فیلم اصلی          
 


  

    کد ویدیو  دانلود    فیلم اصلی          
 

  

    کد ویدیو  دانلود    فیلم اصلی          
 

  

    کد ویدیو  دانلود    فیلم اصلی          
 

  

    کد ویدیو  دانلود    فیلم اصلی          
 

  

    کد ویدیو  دانلود    فیلم اصلی          
 

 










                           ",https://www.asriran.com/003UhP
832994,۱۴۰۱/۰۱/۱۲,اجتماعی ,۲۰ اشتباه رایج در آشپزی,هنگام پخت برنج بهتر است فقط به مراحل کار اعتماد کنید. یک تایمر تنظیم کنید و به خود اجازه ندهید تا درب قابلمه را تا زمان خاموش کردن شعله، بردارید. به احتمال زیاد با این روش برنج خوشمزه و بدون هیچ‌گونه دخالت پیوسته شما آماده می‌شود.,"فرارو: بسیاری از افراد و همچنین آشپزها هنگام پخت و پز مواد غذایی به برخی اصول و روش کارهای سنتی پای‌بند هستند که ممکن است اشتباه باشد. ما در این مطلب به شرح چند اشتباه رایج هنگام آشپزی می‌پردازیم.
 
۱. افزودن شیر به خاگینه
آشپزهای بسیاری هستند که شیر را به امید یک محصول نهایی با بافتی نرم و خامه‌ای به تخم مرغ‌های مخلوط شده اضافه می‌کنند. حقیقت این است که شیر می‌تواند خاگینه را خراب کند. افزودن شیر به خاگینه شکلی لاستیکی می‌دهد و در نتیجه یک وعده غذایی به جویدن بیش از حد نیاز خواهد داشت.
 
در عوض خاگینه را به ماهیتابه با حرارت کم اضافه کنید. تخم مرغ‌ها را هم بزنید تا پخته شود؛ سپس آن‌ها را از ظرف خارج کنید. در این قسمت می‌توانید چاشنی‌های اضافی مانند خامه ترش را اضافه کنید. خامه ترش اضافه شده در پایان فرآیند پخت و پز به تخم مرغ شما قوام خامه‌ای مورد انتظار با شیر را می‌دهد؛ همچنین عطر و طعم دلنشینی خواهد داشت.
 

 
۲. پختن سیب زمینی در آب کاملا جوش
جوشاندن سیب زمینی روش ترجیحی در پخت و پز است که چندان موثر نیست. بسیاری از افراد سیب زمینی‌ها را در آب کاملا جوش می‌پزند؛ اما هنگام تخلیه آب متوجه می‌شوند که سیب زمینی به طور کامل پخته نشده است. قسمت‌های بیرونی آن بیش از حد پخته شده و خیلی نرم هستند؛ اما قسمت داخلی آن هنوز خام است.
 
پخت سیب زمینی در آب جوش بهترین روش برای پختن نیست. باید سیب زمینی‌ها را حدود ۱۵ دقیقه بجوشانید تا بتوانید به‌راحتی با چنگال آن‌ها را سوراخ کنید. سیب زمینی‌ها را در حرارت کم بپزید، این کار باعث می‌شود سیب زمینی‌ها از بیرون به داخل به طور یک‌نواخت پخته شوند. ممکن است کمی بیشتر طول بکشد؛ اما درنهایت شما سیب زمینی کاملا پخته شده‌ای خواهید داشت.
 

 
۳. بررسی برنج هنگام پخت
برنج غذای دیگری است که فقط در حین پختن باید رها بماند. وقتی به پختن برنج اطمینان ندارید، وسوسه انگیز است که هر چند دقیقه یک‌بار بررسی کنید تا اطمینان حاصل کنید دم کشیده یا خیر. وقتی درب قابلمه برنج را باز می‌کنید تا برنج را بررسی کنید، بخار و گرما را آزاد می‌کنید که باعث بر هم خوردن نسبت برنج به آب می‌شود.
 
هنگام پخت برنج بهتر است فقط به مراحل کار اعتماد کنید. یک تایمر تنظیم کنید و به خود اجازه ندهید تا درب قابلمه را تا زمان خاموش کردن شعله، بردارید. به احتمال زیاد با این روش برنج خوشمزه و بدون هیچ‌گونه دخالت پیوسته شما آماده می‌شود.
 

 
۴. پخت و پز با سیب زمینی مومی
چه چیزی بهتر از یک کاسه غلیظ و خامه‌ای سیب زمینی پوره شده است؟ هر آشپزی رویای تهیه پوره سیب زمینی رستوران‌ها را دارد که هم خوشمزه و هم بافت نرمی داشته باشد. وقتی صحبت از تهیه پوره در خانه می‌شود، ممکن است دقیقاً همان‌گونه که رویای خود را در سر می‌پرورانید، نباشد.
 
خوش‌بختانه ممکن است این مشکل خراب شدن مربوط به مهارت‌های پخت و پز شما نباشد و کاملا به سیب زمینی‌هایی که استفاده می‌کنید، بستگی داشته باشد. برای تهیه پوره سیب زمینی با بافتی نرم و یک‌دست باید به دنبال Russets یا Yukon Gold باشید که محتوای نشاسته بالایی دارند. سیب زمینی قرمز و سفید دارای یک قوام مومی هستند که بیشتر منجر به تهیه یک پوره با تکه‌هایی از سیب زمینی می‌شود.
 

 
۵. طعم دار کردن گوشت در یک کاسه فلزی
طعم دار کردن گوشت به آسانی انداختن گوشت در هر کاسه قدیمی و رها کردن آن به مدت ۲۴ ساعت در یخچال نیست. اکثر سس‌ها بسیار اسیدی هستند و با فلز داخل کاسه فلزی واکنش نشان می‌دهند. به جای یک غذای خوشمزه هنگام سرو احتمالا متوجه یک وعده غذایی با عطر و طعم فلزی عجیب می‌شوید.
 
برای جلوگیری از طعم فلزی گوشت از ظروف فلزی استفاده نکنید. در عوض گوشت را در یک کاسه پلاستیکی، کیسه پلاستیکی یا ظرف سرامیکی طعم‌دار کنید. این ظروف به شما اجازه می‌دهند گوشت به‌سادگی طعم دار شود و هیچ طعم و مزه عجیبی به غذای شما ندهد.
 

 
۶. یک بار برگرداندن استیک‌ها
بار‌ها و بار‌ها شنیده اید که باید فقط یک‌بار استیک را برگرداند. همان‌طور که مشخص است، این توصیه کاملا ساختگی است. در حالی که یک بار برگرداندن استیک باعث می‌شود پوسته خارجی‌اش به‌خوبی شکل بگیرد، این امکان وجود دارد که داخل گوشت به‌خوبی پخته نشود.
 
وقتی استیک خود را چندین بار برگردانید، اجازه می‌دهید تا داخل آن به طور یک‌سان بپزد و فرصت گرم شدن یا خنک شدن سریع یک طرف را از بین می‌برید. پوسته خارجی ممکن است کاملاً چشم‌گیر و برشته نباشد؛ اما داخل گوشت بی عیب و نقص خواهد بود.
 

 
۷. افزودن روغن به آب ماکارونی
ماکارونی بعد از پختن دچار چسبندگی می‌شود. برخی از افراد تا کنون متوجه این موضوع شده‌اند؛ بنابراین سعی دارند با افزودن روغن به آب ماکارونی از چسبندگی آن در حین شستن ماکارونی جلوگیری کنند.
 
متأسفانه روغن راه حل خوبی نیست. در حالی که روغن به نچسبیدن ماکارونی کمک می‌کند، باعث می‌شود سس مواد تهیه شده به رشته‌ها نچسبد. به جای افزودن روغن در حین جوشاندن ماکارونی آنها را که پخته‌اید هم بزنید تا رشته‌ها به هم نچسبند. همچنین وقتی ماکارونی کمی شکل خامی دارد، آن را از آب خارج کنید و قبل از خنک شدن مواد را به آن اضافه کنید. رشته‌های گرم به محض اینکه چیز جدیدی برای چسباندن داشته باشند، از یکدیگر جدا می‌شوند.
 

 
۸. پخت بیش از حد پیاز
پیاز معمولاً اولین چیزی است که به ماهی تابه اضافه می‌کنید؛ زیرا برای پختن غذا به زمان نیاز دارید. اما بسیاری از افراد بر این باورند که پیاز باید بیش از حد پخته شود، باوری که کاملا اشتباه است. پیاز حدود یک دقیقه زمان لازم دارد تا نرم شود و طعم خود را به غذا اضافه کند. هرچه زمان بیشتر روی اجاق گاز باشد، تکه‌های سوخته پیاز بیشتر و طعم دودی ناخواسته‌ای به وعده غذایی‌تان می‌بخشد. به یاد داشته باشید که با افزودن مواد دیگر به ماهی تابه پیاز‌ها همچنان پخته می‌شوند. طعم غذای خود را از ابتدا با پختن پیاز سوخته خراب نکنید.
 

 
۹. در آشپزی به آب چاشنی اضافه نکنید
در این مرحله احتمالا می‌دانید که باید همیشه به آب پاستای خود نمک اضافه کنید. آیا می‌دانید باید به هر آبی که برای آشپزی استفاده می‌کنید، نمک اضافه کنید؟ اگر سیب زمینی می‌پزید، در آب کمی نمک اضافه کنید. اگر سبزیجات را در آب می‌پزید، باید در آن نمک بریزید. افزودن کمی نمک در آب این امکان را فراهم می‌آورد تا طعم هر آنچه را که می‌پزید، افزایش دهید. البته نباید بیش از حد نمک بریزید. فقط به هر آبی در حین آشپزی کمی نمک بپاشید تا غذای شما از نظر طعم به سطح بالاتری برسد.
 

 
۱۰. استفاده از مواد به شکل سرد
هنگام پخت درجه حرارت مورد استفاده مهم است. شاید متعجب شوید؛ اما این حقیقت دارد. در حالی که مواد را قبل از قرار دادن روی اجاق مخلوط می‌کنید، ساده‌ترین کار این است که مواد اولیه مانند شیر را از یخچال در بیاورید و آن را به ترکیبات خود اضافه کنید. با این حال باید اجازه بدهید مواد شما قبل از مخلوط شدن در خمیر با دمای اتاق گرم شوند.
 
با قرار دادن مواد تشکیل دهنده اولیه در دمای اتاق به آن‌ها اجازه می‌دهید راحت‌تر با بقیه ترکیبات مخلوط شوند. مخلوط کردن خمیر راحت‌تر خواهد بود و محصول نهایی حتی بافتی نرم‌تر و خوشمزه‌تر خواهد داشت. هنگامی که در شروع آماده سازی خمیر هستید، تمام مواد تشکیل دهنده را از یخچال بیرون بیاورید و روی پیش‌خوان بگذارید و اجازه بدهید کمی قبل از ترکیب مواد به دمای اتاق برسند.
 

 
۱۱. شستن لوبیا کنسروی
وقتی کنسرو لوبیا را باز می‌کنید، به‌راحتی می‌توانید ببینید که آن‌ها در مایع کدری غوطه ورند. با این حال آنچه ممکن است متوجه نشوید، این است که صاف کردن آن مایع و ریختن لوبیا در ظرف روش صحیحی نیست. لوبیا در واقع باید قبل از اینکه به غذای شما اضافه شود، شسته شود.
 
با شسته نشدن لوبیا نمی‌توانید مانع ورود مقدار زیادی سدیم و نشاسته اضافی به ظرف غذای خود شوید؛ مگر اینکه در دستورالعمل‌های به طور خاص آن مایع لازم باشد. لوبیا‌ها را از کنسرو خارج کنید و همه آن‌ها را در صافی بشویید. نه تنها از شر هر نوع طعم و مزه فلزی خلاص خواهید شد، یک ماده کمی سالم نیز برای افزودن به وعده غذایی خود خواهید داشت.
 

 
۱۲. باز کردن فر گاز برای بررسی غذای
بعضی اوقات غذایی که می‌پزید، به توجه مداوم نیاز دارند. اما در مواقع دیگر شما فقط باید ظرف را در فر قرار بدهید و بروید. پخت و پز در فر یکی از این مواقع است. در حالی که وسوسه‌انگیز است که ظرف خود را به طور مداوم روی تخته فر بررسی کنید، باز کردن درب اجاق ممکن است غذای شما را خراب کند. هر وقت در را باز می‌کنید، گرما را آزاد می‌کنید و دمای فر را کاهش می‌دهید. وقتی درب دوباره بسته شد، اجاق باید دوباره به دمای هوا برسد که می‌تواند مدت زمان پخت را افزایش بدهد. بعد از اینکه ظرف خود را داخل فر گذاشتید، آن را تنها بگذارید تا زمان پختش تمام شود. اگر قصد بررسی آن را دارید، کافی است چراغ فر را روشن کنید و از پنجره به آن نگاه کنید.
 

 
۱۳. جوشاندن سبزیجات در آب سرد
هنگامی که سبزیجات نشاسته‌ای مانند سیب زمینی و سایر سبزیجات ریشه‌ای را که در زمین رشد می‌کنند می‌جوشانید، آن‌ها را داخل قابلمه‌ای با آب سرد بگذارید و اجازه بدهید به آرامی بپزند و جوش بیایند. این روش کاملاً درستی است. با این حال نمی‌توانید از همین روش برای سبزیجاتی که در زمین رشد می‌کنند، استفاده کنید.
 
هنگام جوشاندن سبزیجات غیر بوته‌ای مانند ذرت پخت را با یک قابلمه آب که از قبل در حال جوش است، شروع کنید، مانند ماکارونی. انداختن این سبزیجات در دیگ آب جوش باعث می‌شود که دیواره‌های سلولی نرم شوند و سبزیجات را به‌سرعت و به طور کامل بپزید. اگر سبزیجات را در آب سرد قرار بدهید و صبر کنید تا جوش بیاید، هر بار آن‌ها را بیش از حد می‌پزید؛ در نتیجه سبزیجات له می‌شوند و دیگر برای مصرف ظاهر خوشایندی ندارند.
 

 
۱۴. شستشوی ماکارونی
هنگامی که ماکارونی را پس از پخت صاف می‌کنید، شستشو در آب سرد ممکن است روال عادی‌تان باشد. بسیاری از مردم این اشتباه را انجام می‌دهند؛ زیرا به آن‌ها گفته شده است که شستشوی ماکارونی باعث می‌شود پخت غذا متوقف شود و از نرم شدن آن جلوگیری می‌کند. با این حال ماکارونی درست پخته شده نرم نخواهد شد و شستشو آن بیش از حد در آب سرد می‌تواند مضر باشد.
 
با شستشوی ماکارونی پس از پخت ماکارونی یک بافت چسبناک به خود می‌گیرد که کاملاً ناخوشایند است. همچنین با این کار رشته‌ها را خنک می‌کنید که بعد از افزودن سس بخارپز یک غذای لذیذ تهیه کنید. رشته‌های ماکارانی را بعد از جوشاندن نشویید و اطمینان حاصل کنید که خوب پخته شده‌اند. اگر می‌توانید این کار را انجام بدهید، تضمین می‌کنیم با از نچسبیدن رشته‌های ماکارونی خوشحال خواهید شد.
 

 
۱۵.الک نگردن آرد
آرد یکی از مواد اصلی پخت است و در تهیه انواع شیرینی‌ها نیز مورد استفاده قرار می‌گیرد. آرد هنگام تهیه یک سس یا دستور العمل‌های دیگر به غلیظ شدن قوام کمک می‌کند و معجونی غلیظ و غنی ایجاد می‌کند. با این حال نمی‌توانید آرد را الک نکرده به یک آب گوشت اضافه کنید و برای دریافت بهترین نتیجه امیدوار باشید. وقتی آرد را به سس خود می‌افزایید، باید با الک این کار را انجام دهید. الک کردن آرد اطمینان لازم از نتیجه نهایی را به شما می‌دهد و در آخر با سس پر از گلوله آرد روبرو نخواهید شد. با اضافه کردن آرد با الک در نهایت به سس غلیظ و صافی که در نظر دارید، دست خواهید یافت.
 

 
۱۶. اضافه نکردن آب ماکارونی به سس
هنگامی که ماکارونی می‌پزید، بعد از آبکش کردن آن معمولا آب آن را بیرون می‌ریزید. وقتی آب را در آبکش می‌ریزید، در واقع از شر یک ماده اساسی که می‌تواند ظرف شما را خیلی بهتر کند، خلاص می‌شوید. هر بار که ماکارونی می‌پزید، نصف فنجان آب ماکارونی را نگه دارید و سپس به سس خود اضافه کنید. آب نشاسته‌ای و نمکی ماکارونی نه‌تنها طعم و مزه‌ای لذیذ به سس می‌بخشد، می‌تواند به عطر و طعم سس ماکارونی بیافزاید.
 

 
۱۷. سرعت بخشیدن به فرآیند پخت و پز
برخی از وعده‌های غذایی در زمان کوتاه پخت می‌شوند. اگر می‌خواهید در عرض نیم ساعت یک وعده غذایی درست کنید، دستورات زیادی در دسترس شما قرار دارند که کارآمد خواهند بود. اما آنچه نباید انجام بدهید، این است که اگر دستور العمل زمان پخت طولانی را می‌طلبد، سعی کنید روند پخت و پز را تسریع کنید.
 
برخی از دستور العمل‌ها به‌خصوص خورشت‌ها از شما می‌خواهند که وعده غذایی خود را برای دو ساعت یا بیشتر بپزید. اگر عجله دارید، ممکن است فکر کنید که با افزایش دما به‌راحتی می‌توانید زمان پخت را تسریع کنید. اینطور نیست. در حالی که وعده‌های غذایی معمولاً در دمای بالاتر طبخ می‌شوند، زمان پخت سریع قوام و طعم اصلی غذا را از بین می‌برد. در آخر به جای یک غذای لذیذ اشتهاآور یک غذا با طعم اندک خواهید داشت. به یاد داشته باشید که پخت آهسته و یک‌سان موجب خوش عطر و طعم شدن غذا می‌شود.
 

 
۱۸. طعم دار کردن غذا‌های دریایی در مدت طولانی
بیشتر افراد می‌دانند که برای پخت یک تکه گوشت خوب مدت زمان بیشتری نیاز است تا در مواد خوابانده شود. برای اینکه گوشت را خوب طعم‌دار کنید و غذا عطر و مزه بهتری داشته باشد، به‌ویژه برای گوشت‌های قرمز مدت زمان بیشتری نیاز است تا در مواد بمانند. با این حال غذا‌های دریایی به اندازه گوشت قرمز به زمان زیادی نیاز ندارند. در حقیقت ماهی، میگو و سایر غذا‌های دریایی نباید بیش از ۲ ساعت در مواد و سس مخصوص بمانند. اگر سس و موادی که استفاده می‌کنید اسیدی است، باید طی ۲۰ دقیقه غذای دریایی خود را از مواد خارج کنید.
 
وقتی غذا‌های دریایی برای مدت طولانی در سس بمانند، عصاره آن مواد در اصل ""غذا‌های دریایی"" را می پزد و آن‌ها را به نوعی نرم و له می‌کند. زمان کوتاه برای قرار دادن غذا‌های دریایی در سس مفید است؛ بنابراین فکر نکنید که میگو را باید از ۲۴ ساعت قبل آماده کنید.
 

 
۱۹. انتخاب گوشت گاو بدون چربی
حتما هنگام انتخاب گوشت گاو چرخ کرده در فروشگاه بسته‌هایی با برچسب ""بدون چربی"" شما را مجذوب خود کرده‌اند. به هر حال فرض می‌شود که گوشت‌های بدون چربی برای سلامتی بیشتر مفید هستند و مقداری از چربی‌های اضافه را از وعده غذایی خود حذف می‌کنید.
 
بعضی اوقات شما به آن چربی‌ها احتیاج دارید. هنگام پختن همبرگر، کباب، یا کوفته باید یک گوشت گاو با نسبت چربی بالاتر را انتخاب کنید. چربی موجود در گوشت مقداری رطوبت به غذا منتقل می‌کند و به تهیه وعده‌های غذایی آب‌دار و لذیذ کمک می‌کند. گوشت گاو بدون چربی برای سس‌های گوشت، تاکو یا کاسرول بسیار مناسب است؛ اما برای تهیه یک همبرگر خوشمزه به گوشت چرب احتیاج دارید.
 

 
۲۰. به ترتیب اضافه نکردن مواد تشکیل دهنده
هنگام پخت و پز وسوسه انگیز است که با خود فکر کنید می‌توانید همه چیز را کنار هم بریزید و انتظا بهترین نتیجه‌ها را داشته باشید. ترتیب اضافه کردن مواد تشکیل دهنده در واقع بسیار مهم است. با افزودن برخی مواد خاص در زمان‌های خاص به غذای خود اجازه می‌دهید تا طعم و مزه غنی و پیچیده‌ای به خود بگیرد.
 
زمان افزودن مواد تشکیل دهنده بسیار حائز اهمیت است. دستورالعمل‌ها را نادیده نگیرید و این اشتباه را نکنید که که هر زمان خواستید می‌توانید هر چیزی را به موادتان اضافه کنید. مواد لازم را دقیقا طبق دستور العمل اضافه کنید؛ حتی اگر کمی بیشتر از زمان مورد نظرتان همه چیز طول بکشد. به دستور العمل‌ها اعتماد کنید؛ زیرا محصول نهایی ارزش آن را خواهد داشت.
 

 
منبع: betterbe                           ",https://www.asriran.com/003UhO
832993,۱۴۰۱/۰۱/۱۲,سیاست خارجی,چرا چادر خبرنگاران در وین جمع‌آوری شد؟,برخی دیگر از خبرنگاران تصویر جمع‌آوری چادر را در شبکه‌های اجتماعی منتشر و گمانه‌زنی‌هایی را درباره روند مذاکرات مطرح کردند.,"یک منبع اتحادیه اروپا گفت که جمع‌آوری چادر خبرنگاران در مقابل هتل محل مذاکرات وین ارتباطی به روند گفت‌ وگوها ندارد.


این منبع اروپایی بامداد جمعه در گفت‌ وگو با ایرنا در لندن افزود که این اقدام به دلیل صرفه‌جویی مالی از سوی اتریش به عنوان کشور میزبان صورت گرفته است.
روز گذشته (پنجشنبه) تصویری از جمع‌آوری چادر خبرنگاران منتشر شد و حرف‌ و حدیث‌هایی را درباره ارتباط این تحول با مذاکرات وین به دنبال داشت.
«اشتفنی لیختن‌اشتاین» خبرنگار نشریه فارن‌پالیسی در توئیتی نوشت: آیا قرار است مذاکرات وین ظرف چند روز، چند هفته دیگر به پایان برسد؟ خوب، متأسفم به شما اطلاع دهم که آنها شروع به جمع آوری چادر خبرنگاران مقابل هتل کوبورگ کرده‌اند.
او در توئیت دیگری این‌طور به گمانه زنی‌ها پاسخ داد: به نظر می‌رسد احتمالاً مدتی طول می‌کشد تا مذاکره کنندگان برجام به وین بازگردند. در این بین، میزبانان اتریشی می‌خواهند مراقب بودجه خود باشند.
برخی دیگر از خبرنگاران تصویر جمع‌آوری چادر را در شبکه‌های اجتماعی منتشر و گمانه‌زنی‌هایی را درباره روند مذاکرات مطرح کردند.
منبع اروپایی به ایرنا گفت: این تحول ربطی به مذاکرات ندارد و فقط به دلایل مالی از سوی دولت میزبان است.
چادر خبرنگاران با وسعتی در حدود ۵۰۰ متر مربع، هم زمان با آغاز دور هفتم مذاکرات وین  در آذر ماه ۱۴۰۰ توسط یک شرکت اتریشی علم شد. هزینه برپایی و نگهداری آن در حدود ۱۵ هزار پوند در روز گزارش شده که از سوی دولت اتریش تامین شده است.
البته این اولین باری نیست که تحولات مرتبط با چادر خبرنگاران باعث گمانه زنی درباره روند مذاکرات شده است. پیش از آغاز دوره تنفس مذاکرات، اقداماتی نظیر نصب پروژکتور و تشدید تدابیر امنیتی گمانه زنی‌هایی را درباره احتمال برگزاری نشست وزرا برای جمع‌بندی گفت‌ وگوها مطرح کرده بود.
دور هشتم مذاکرات رفع تحریم‌ها که از ششم دی‌ماه سال گذشته آغاز شد، ۲۰ اسفند ۱۴۰۰ به پیشنهاد مسؤول سیاست خارجی اتحادیه اروپا وارد یک دوره تنفس شد و مذاکره کنندگان برای مشورت‌های سیاسی به پایتخت‌های خود بازگشتند.
قریب به اتفاق کشورهای مشارکت کننده در گفت‌ وگوها، خواهان جمع‌بندی سریع‌تر مذاکرات هستند اما دست‌یابی به توافق نهایی در انتظار تصمیمات سیاسی ایالات متحده آمریکا در خصوص چند موضوع باقی‌مانده مهم و کلیدی است.
جمهوری اسلامی ایران می‌گوید که اگر طرف آمریکایی واقع‌بینانه عمل کند، امکان دست یابی به توافق در وین وجود دارد. توافق مد نظر ایران سندی است که تحریم ها به صورت حداکثری رفع شود و منطقه‌ هم از اجرای آن بهره‌مند شود.

                           ",https://www.asriran.com/003UhN
832992,۱۴۰۱/۰۱/۱۲,ورزشی,عقد قرارداد پدیده عصرجدید با استقلال (عکس),انتشار ویدیوی این اجرا در شبکه های مجازی باعث شد تا استعداد 7 ساله بابلی در تمرینات استقلال حضور پیدا کند و اکنون آبی پوشان با وی قرارداد رسمی نیز به امضا رسانده اند.,"کودک 7 ساله اهل بابل مازندران که با حضور در برنامه عصر جدید مورد توجه قرار گرفته بود، با استقلال قرارداد امضا کرد.



به گزارش ""ورزش سه""، امیر علی لاسمی کودک 7 ساله اهل بابل مازندران است که استعداد زیادی در روپایی زدن با توپ فوتبال داشت و توانست از داوران برنامه پربیننده عصر جدید چهار چراغ سفید دریافت کرده و به فینال برسد.
جالب اینکه وقتی علیخانی از این نوجوان مستعد پرسید تو پرسپولیسی هستی یا استقلالی، او گفت تیم محبوب من با تیم شما فرق می‌کند و من استقلالی هستم. نکته دیگر اینکه کارن همایونفر یکی از چهار داور عصر جدید هم استقلالی بود و از این نوجوان مستعد تعریف و تمجید کرد.
انتشار ویدیوی این اجرا در شبکه های مجازی باعث شد تا استعداد 7 ساله بابلی در تمرینات استقلال حضور پیدا کند و اکنون آبی پوشان با وی قرارداد رسمی نیز به امضا رسانده اند.
در اطلاعیه باشگاه استقلال در این خصوص آمده است: امیرعلی لاسمی پسر با استعداد استقلالی که در برنامه عصر جدید شاهد اجرای دلنشین و شیرین زبانی‌هایش بودیم، به دعوت آرش برهانی مدیریت آکادمی باشگاه استقلال مهمان این مجموعه بود.
آکادمی استقلال در حمایت از امیرعلی با حضور محمد ملااسماعیلی مشاور مدیرعامل باشگاه عقد قراردادی نمادین را با این بازیکن مستعد به ثبت رساند.
طبق این قرارداد امیرعلی تحت حمایت باشگاه استقلال خواهد بود و می‌تواند با حضور در آکادمی استقلال از دانش و مشاوره مربیان و عوامل این مجموعه در جهت ادامه مسیر پیشرفت خود بهره ببرد.

                           ",https://www.asriran.com/003UhM
832991,۱۴۰۱/۰۱/۱۲,سیاست خارجی,حل مشکل یک خانواده دو تابعیتی با دستور قضایی,همسر این فرد که در آمریکا به دنیا آمده و در ایران زندگی می‌کند در توییتی ضمن تشکر از رییس قوه قضاییه کشورمان با توضیح شرایط خطاب به افکار عمومی کشورهای غربی عنوان کرده است: به تبلیغات منفی علیه ایران توجه نکنید.,"دهم فروردین ماه ۱۴۰۱ خبری با عنوان «با دستور قضایی عروس جوان بندرعباسی به خانه بخت می‌رود/ رئیس کل دادگستری استان هرمزگان مشکل ازدواج دختر بندرعباسی را حل کرد» روی خروجی خبرگزاری‌ها رفت.
 
در این خبر بود که عنوان می‌شد: «دختری سی ساله نزدیک به دو هفته است قصد ⁧ ازدواج ⁩دارد و بعلت مسدود بودن کد ملی و محرومیت از خدمات اجتماعی بودن پدرش (محکوم مالی) توان ازدواج ندارد! دفتر ازدواج نمی‌تواند با این شرایط اذن پدر را اخذ نماید؟!»
 
انتشار این توییت در فضای مجازی پیگیری‌های رییس کل دادگستری استان هرمزگان را در پی داشته و مشکل دختر جوان برای رفتن به خانه بخت حل می‌شود.
 
اما فرد دیگری در فضای مجازی پیامی را ارسال و عنوان کرده است در پی به‌ وجود آمدن مشکل مسدودی کد ملی‌اش که روابط خانوادگی وی را تحت تاثیر قرار داده پیام داده و عنوان کرده است: در اوج حیرت و در کمتر از ۲۴ ساعت با اقدام رییس کل دادگستری استان البرز مشکلش در روز پنج‌شنبه ۱۱ فروردین ماه حل شده است.
 
همسر این فرد که در آمریکا به دنیا آمده و در ایران زندگی می‌کند در توییتی ضمن تشکر از رییس قوه قضاییه کشورمان با توضیح شرایط خطاب به افکار عمومی کشورهای غربی عنوان کرده است: به تبلیغات منفی علیه ایران توجه نکنید.
 
گفتنی است فرد مورد اشاره که کد ملی‌اش در ثبت احوال مسدود شده بود پیشتر در مورد پرونده‌ای مالی به دلیل ضمانت فردی دیگر پرونده قضایی برای او تشکیل شده بود.
 
همسر این فرد که متولد آمریکاست و در حال حاضر در ایران زندگی می‌کند برای انجام امور شخصی قصد خروج از کشور را داشته که به علت انقضای تاریخ پاسپورت ایرانی‌اش و انسداد کد ملی همسرش نتوانسته بود پاسپورت خود را تمدید و برای خروج از کشور اقدام کند که در روز پنجشنبه ۱۱ فروردین و با دستور رییس کل دادگستری استان البرز این مشکل حل شد.                           ",https://www.asriran.com/003UhL
832990,۱۴۰۱/۰۱/۱۲,اقتصادی,سرما کشاورزی یزد را به باد داد/ نابودی پسته، زردآلو و بادام یزد,هواشناسی استان یزد با صدور اطلاعیه‌ی سطح نارنجی، در مورد سرمازدگی محصولات کشاورزی و باغی به ویژه در مناطق کوهستانی و سردسیر استان هشدار داد.,"پیش بینی‌های هواشناسی محقق شد و در سکوت و بی‌عملی ناشی از بی‌توجهی برخی مسئولان در حوزه مربوطه بخش قابل توجهی از درختان باغ‌های مناطق کوهستانی یزد دچار سرمازدگی شد و از بین رفت.
به گزارش ایلنا، قصه سرمازدگی باغ‌ها و درختانی که حاصل تلاش سال‌های کشاورزان یزدی در مناطق مختلف به ویژه قطب کشاورزی این استان است در سال جاری بار دیگر تکرار شد، با وجود اینکه در ابتدای سال جاری دمای هوای استان افزایش یافته بود اما طی سه شب گذشته دما در بسیاری از به صفر نزدیک شد و شاخه‌های نورسته درختان یخ زد و از بین رفت.
بنا به اعلام مسئولان جهاد کشاورزی و کشاورزان میزان سرمازدگی بسیار گسترده و خسارت‌ها قابل توجه است که خسارت ۹۷۰ میلیارد تومانی سرمازدگی به محصولات کشاورزی استان یزد را به دنبال داشته است.
علی‌اکبر رضایی؛ رئیس اداره مدیریت بحران و کاهش مخاطرات بخش کشاورزی استان یزد به ایلنا گفت: میزان خسارت سرما در روزهای پایانی سال ۱۴۰۰ و ابتدای سال جاری که در بیشتر شهرستانهای استان اتفاق افتاده بالغ بر ۹۷۰ میلیارد تومان برآورد می‌شود.
وی با بیان این‌که بیشترین حجم خسارت در این استان به ترتیب در شهرستان ها مروست، خاتم و ابرکوه بوده، افزود: بیشترین محصولات خسارت دیده پسته، زردآلو، بادام و انگور بوده است.
رئیس اداره مدیریت بحران و کاهش مخاطرات بخش کشاورزی استان یزد با اشاره به اینکه با احتمال تداوم سرما میزان خسارت‌ها بیشتر هم خواهد بود، اظهار داشت: کسانی که محصولات کشاورزی خود را بیمه کرده‌اند، کارشناسان بیمه صندوق کشاورزی و ارزیابان جهاد کشاورزی، خسارت‌ها را ارزیابی و پس از طی مراحل و تشریفات قانونی، پرداخت غرامت صورت می‌گیرد.
هشدار هواشناسی یزد در مورد سرمازدگی
گرچه دما در برخی مناطق حتی به زیر صفر هم رسید اما هواشناسی در خصوص این کاهش دما و سرمازدگی محصولات کشاورزی هشدار داده بود، هشداری که مسئولان به آن توجهی نداشته و در نتیجه خسارت سرمازدگی ابتدای امسال بیش از دو برابر سال قبل اعلام شد.
هواشناسی استان یزد با صدور اطلاعیه‌ی سطح نارنجی، در مورد سرمازدگی محصولات کشاورزی و باغی به ویژه در مناطق کوهستانی و سردسیر استان هشدار داد.
براساس این اطلاعیه، این سامانه جوی که ماندگاری سرما و یخبندان شبانه به ویژه در مناطق کوهستانی و سردسیر استان را به همراه دارد، از عصر روز یکشنبه هفتم فروردین ماه تا پیش از ظهر چهارشنبه دهم فروردین بر اکثر شهرستانهای استان یزد حاکم خواهد بود.
هواشناسی استان با تاکید بر توجه به توصیه کارشناسان کشاورزی جهت مقابله با سرمازدگی محصولات کشاورزی از کشاورزان خواست تا انجام اقدامات پیشگیرانه مانند آبیاری، روشن کردن آتش در نزدیکی باغات و ایجاد دود سفید و مواردی از این قبیل را در زمان وقوع سرمازدگی در دستور کار قرار دهند.
به گفته کارشناسان هواشناسی یزد، کمینه دمای شبانه روز گذشته در استان مربوط به علی آباد چهل‌گزی با منفی پنج درجه و بیشنیه دمای استان نیز از بافق با دمای ۲۹ درجه سانتیگراد گزارش شد و دمای شهر یزد نیز بین ۷ تا ۲۵ درجه سانتیگراد در نوسان بوده است.
سرمازدگی یک پدیده دائمی است
سرمای هوا که بر اساس هشدار هواشناسی از هفتم فروردین شدت گرفته و تا چهار روز ادامه داشت باعث خسارت شد و تلاش های کشاورزان برای ایجاد دود سفید هم چندان نتیجه بخش نبود و هنوز برآوردی از خسارت به سایر حوزه های کشاورزی اعلام نشده و به نظر می رسد تنها گلخانه‌داران موفق به استفاده از وسایل گرمایشی، کنترل دما و تهویه مطبوع در گلخانه‌ها برای جلوگیری از سرمازدگی شده باشند.
اکبر شیخ‌علیشاهی؛ مدیر باغبانی سازمان جهاد کشاورزی یزد اظهار داشت: با وجود همه تلاش‌ها برای مقابله با پدیده خشکسالی و کم آبی، کشاورزان در مقابله با سرمای ناگهانی هوا در برخی از ایام سال، دچار مشکلاتی شده و محصولاتشان بویژه محصولات باغی همچون پسته، زردآلو، بادام و انگور آسیب فراوانی می‌بیند و در برخی مواقع تا ۱۰۰ درصد محصولات از بین می رود.
وی ادامه داد: در واقع هر ساله کاهش یکباره دما و در پی آن سرمازدگی محصولات کشاورزی خسارت‌های سنگینی را به بخش کشاورزی استان وارد می‌کند که امسال نیز کشاورزی یزد از این موضوع در امان نبود و متاسفانه این قصه و داستان تکراری باز هم هر سال تکرار می‌شود.
مدیر باغبانی سازمان جهاد کشاورزی یزد تصریح کرد:‌ نگاهی به خسارت‌های ناشی از سرمازدگی محصولات کشاورزی در سالیان گذشته نشان می دهد که سرمازدگی به لحاظ تغییرات اقلیمی به پدیده‌ای دائمی در کشاورزی تبدیل شده با این وجود معمولا در فروردین ماه هر سال پدیده های دیگری غیر از سرما همچون توفان و گرد و خاک همراه با بارش‌های رگباری، تگرگ و سیل و سیلاب هم اتفاق می‌افتد که مزید بر خسارات سرما بوده و هست.                           ",https://www.asriran.com/003UhK
832982,۱۴۰۱/۰۱/۱۲,محیط زیست,این دورریختنی های جذاب/ وقتی زباله زیبایی می آفریند! (گزارش تصویری),ساخت یک ساختمان کامل از مواد بازیافتی ممکن است برای همه امکان‌پذیر نباشد، اما راه های زیادی برای استفاده از مواد بازیافتی یا دست دوم در ساخت و ساز وجود دارد.,"عصر ایران - ساخت و ساز با مواد بازیافتی می تواند راهی خوب برای صرفه جویی در هزینه و نجات محیط زیست باشد. همچنین، از این طریق ساختمان هایی منحصر به فرد شکل می گیرند.
در برخی موارد، مواد بازیافتی می توانند به ساخت سازه هایی قوی‌تر، کارآمدتر، و کم هزینه‌تر نسبت به استفاده از مصالح جدید کمک کنند. اما این به معنای ظاهر نازیبا و کهنه سازه های ساخته شده از مواد بازیافتی نیست. آنها می توانند شیک و مدرن و با توجه به سلیقه سازنده رنگارنگ باشند.
ساخت یک ساختمان کامل از مواد بازیافتی ممکن است برای همه امکان‌پذیر نباشد، اما راه های زیادی برای استفاده از مواد بازیافتی یا دست دوم در ساخت و ساز وجود دارد. در ادامه چند نمونه جالب توجه از سازه هایی که با استفاده از مواد بازیافتی ساخته شده اند را شاهد هستیم:

مرکز زباله صفر در شهر کامیکاتسو، ژاپن توسط هیروشی ناکامورا و ناپ آرکیتکتس طراحی شده و در سال 2020 افتتاح شد. این مرکز با استفاده از آیتم های اهدایی از جمله ابزار کشاورزی، پنجره های قدیمی و کاشی های ناقص و در جهت کمک به هدف بلندپروازانه شهر برای تحقق زباله صفر 100 درصدی ساخته شده است.

خانه کانتینری اسمیتی در میزوری، آمریکا قرار دارد. حدود 90 درصد از مواد بکار رفته آپ‌سایکل شده هستند و ساختار اصلی خانه از هشت کانتینر شکل گرفته است. وسایل خانه با نمای بیرونی خانه مطابقت دارند و بیشتر آنها بازیابی شده یا دست دوم هستند.

خانه اینفینیسکی مانیفستو در کیوراکافای، شیلی قرار دارد و ساخت آن در سال 2009 تکمیل شد. سه کانتینر ساختار اصلی این خانه را شکل می دهند و پالت های چوبی بازیافتی در نمای بیرونی کار شده اند. حدود 85 درصد از موادی که این خانه را شکل داده اند، بازیافتی هستند. همچنین، معمار جیمی گازتلو از فناوری های صرفه جویی انرژی و سلولز استخراج شده از روزنامه های باطله به عنوان عایق در آن استفاده کرده است.

دیوید هرتز آرکیتکتس این خانه را در مالیبو، کالیفرنیا با تغییر کاربری بال و باله دم یک فروند بوئینگ 747 ساخته است. این ساختمان جوایز متعددی را کسب کرده و در سریال نتفلیکس به نام ""غیرعادی‌ترین خانه های جهان"" در سال 2017 به نمایش درآمد.

خانه های بطری در جزیره پرنس ادوارد، در نزدیکی ساحل نیو برانزویک، کانادا قرار دارد. این پروژه با استفاده از 25 هزار بطری به صورت دست ساز و طی یک بازه زمانی سه ساله ساخته شده است. سازه های آپسایکل شده در ابتدا فقط یک سرگرمی برای ادوارد تی آرسنال، سازنده خانه های بطری، بود اما اکنون آنها به روی عموم باز هستند، و بازدیدکنندگان را از سراسر جهان به سوی خود جذب می کنند.

خانه کلاژ در شهر مومبای، هند در سال 2015 توسط اس+پی‌اس آرکیتکتس ساخته شد. نمای بیرونی ساختمان از پنجره ها و درب های تغییر کاربری داده شده از ساختمان های تخریب شده در منطقه شکل گرفته که اجاره ورود نور طبیعی فراوان به داخل را می دهد. دیوار ویژه حیاط نیز از لوله های فلزی پس مانده ساخته شده است.

قلعه کانو توسط دونالد کانو اسپینوزا با استفاده از فلزات بازیافتی ساخته شده است. قوطی های آلومینیومی نوشیدنی ها، قالپاق، شبنماهای دوچرخه و درب ها از جمله مواردی هستند که در ساخت این قلعه استفاده شده اند. این پروژه 35 ساله پس از بازگشت کانو از جنگ ویتنام آغاز شد و می توان آن را در نزدیکی بزرگراه 285 در آنتونیتو، کلرادو، آمریکا مشاهده کرد.

این خانه مرتفع که در جنگل های منطقه کامپوس نووس پائولیستا در جنوب برزیل قرار دارد، به گونه ای طراحی شده تا کمترین تاثیر را بر زمین داشته باشد. به گفته معمار دنیل آسوان دوراته، حدود 80 درصد از مواد مورد استفاده در ساخت این خانه تغییر کاربری داده شده اند و ساختار اصلی از کانتینرها و چوب بازیافتی شکل گرفته است.

فونی آرکیتکتس چهار کانتینر حمل و نقل را به یک مرکز فعالیت کودکان در ملبورن، استرالیا تبدیل کرده و یک فضای بازی ضایعات صفر را شکل داده است. تمام مواد مورد استفاده در این پروژه دست دوم یا بازیافتی بوده اند.

این معبد در سیساکت، تایلند توسط گروهی از راهبان بودایی در سال 1984 طراحی شد. تخمین زده می شود که بیش از یک میلیون بطری شیشه ای برای ساخت آن استفاده شده که ورودی، سقف و دیوارهای سازه بتنی را تزئین کرده اند. در داخل، دیوارها را نقوش پیچیده و موزاییک های ساخته شده از درب بطری ها پوشش داده اند.

خانه کارول در نیویورک سیتی اقامتگاهی است که توسط LOT-EK طراحی شده و ساخت آن تنها به چهار روز زمان نیاز داشت. این مجموعه از 21 کانتینر شکل گرفته و پشت ساختمان دارای درهای شیشه ای بزرگ و بالکن است.

معماران لوئیجی و رافائلو روسلی در تلاش برای بازسازی فضاهای کاری عمومی، دفتر خود در سیدنی، استرالیا را در سال 2017 بازسازی کردند. کاشی های سفالی نمای بیرونی ساختمان را شکل می دهند که به صورت یک الگوی لانه زنبوری چیده شده تا نور شدید خورشید را منحرف کرده و در عین حال همچنان نور طبیعی کافی وارد ساختمان شود. به این ساختمان لقب ""کندوی عسل"" داده شده است.

میکرولایبرری در باندونگ، اندونزی توسط استودیوی هلندی SHAU طراحی شده و در ساخت نمای آن از ظروف بستنی استفاده شده است. میکرولایبرری به عنوان یک فضای مطالعه عمومی استفاده می شود. معماران برای ایجاد توهم رنگ، پایه برخی ظروف بستنی را توخالی کرده و آنها را در قالب کد دودویی مرتب کردند تا نشان دهند ""کتاب ها پنجره هایی به جهان هستند.""                           ",https://www.asriran.com/003UhC
832989,۱۴۰۱/۰۱/۱۲,سیاسی,رسیدگی فوری به پیام صوتی یک زندانی خطاب به رئیس عدلیه در روز سوم فروردین,محکوم مورد اشاره در ابتدا مدعی شده بود چند روز است که سندش در بازداشت رفته، اما به او گفته‌اند که برای بیرون رفتن از زندان باید تا پایان تعطیلات عید منتظر بماند.,"میزان نوشت: سه شنبه هفته گذشته، سوم فروردین ماه بود که یک پیام صوتی در قسمت پیام‌های حساب کاربری رئیس عدلیه درفضای مجازی ارسال شد.
 
در ابتدای پیام صوتی ارسال شده مادر یک محکوم مالی توضیحاتی را خطاب به رئیس عدلیه ارائه کرده بود و با ادعای آماده کردن سند وثیقه در روز‌های تعطیل ابتدایی سال خواستار این شد که در تعطیلات نوروز به موضوع رسیدگی فوری شود.
 
با انتقال پیام مکتوب شده در صفحات مجازی رییس قوه قضاییه ejeii_org، القاصی رئیس کل دادگستری استان تهران بلافاصله یکی از معاونین خود را برای حضور در زندان و بررسی مشکل مامور می کند به فاصله یک ساعت بعد معاون رئیس کل دادگستری استان تهران در زندان حاضر و ضمن بررسی موضوع با زندانیان گفت‌وگو می کند.
 
محکوم مورد اشاره در ابتدا مدعی شده بود چند روز است که سندش در بازداشت رفته، اما به او گفته‌اند که برای بیرون رفتن از زندان باید تا پایان تعطیلات عید منتظر بماند.
 
اما پیگیری‌های مستند و‌ میدانی و جلسه با محکوم و وثیقه گذار به اینجا ختم می‌شود که فرد وثیقه گذار حاضر نمی‌شود برای محکوم مورد اشاره وثیقه را تودیع کند و مشکل در حقیقت به سمت محکوم پرونده برمی‌گشته است.
 
حجت الاسلام والمسلمین محسنی اژه‌ای در جلسه مشترک شورای عالی قوه قضاییه با شورای قضایی استان‌ها که روز دوشنبه برگزار شد به تشریح اولویت‌های ۱۵ گانه قوه قضاییه در سال ۱۴۰۱ اشاره کرده بود که اولین اولویت از سوی قاضی‌القضات «فراهم سازی زمینه‌هایی که منجر به ارائه مطلوب‌تر خدمات قضایی به مردم از سوی کارکنان دستگاه قضایی می‌شود» عنوان شده بود.                           ",https://www.asriran.com/003UhJ
832988,۱۴۰۱/۰۱/۱۲,بین الملل,روسیه ۱۳۵ هزار سرباز وظیفه را به خدمت فراخواند,بر اساس فرمان پوتین، فراخوان سالانه خدمت سربازی روسیه در فصل بهار که از یکم آوریل تا پانزدهم ژوئیه در جریان خواهد بود، مردان ۱۸ تا ۲۷ ساله را در بر خواهد گرفت.,"ایسنا: ولادیمیر پوتین، تحت فراخوان سالانه روسیه به خدمت سربازی در فصل بهار، در فرمانی ۱۳۵ هزار سرباز جدید را به خدمت فراخواند، اما وزارت دفاع روسیه اعلام کرد این فراخوان با جنگ اوکراین ارتباطی ندارد.
 
به گزارش خبرگزاری رویترز، این دستور ولادیمیر پوتین، رئیس‌جمهوری روسیه پنج هفته پس از آغاز حمله‌اش به اوکراین صادر شده است. سرگئی شویگو، وزیر دفاع روسیه اما تصریح کرد که هیچ یک از این سربازان به «مناطق ناآرام» اعزام نخواهند شد.
 
مسئله حضور سربازان وظیفه در جنگ موضوع بسیار حساسی است. در ۹ مارس، وزارت دفاع روسیه تایید کرد که برخی از این سربازان وظیفه به اوکراین فرستاده شده‌اند. این در حالیست که ولادیمیر پوتین، رئیس‌جمهوری روسیه این مسئله را به تکرار تکذیب و تاکید کرده بود که تنها سربازان حرفه‌ای و افسران ارتش اوکراین اعزام شدند.
 
در آن زمان، سخنگوی پوتین گفت که او به دادستان‌های ارتش دستور داده تا کسانی را که از دستور وی در خصوص عدم اعزام سربازان وظیفه به منطقه جنگی سرپیچی می‌کنند، شناسایی و مجازات کند.
 
بر اساس فرمان پوتین، فراخوان سالانه خدمت سربازی روسیه در فصل بهار که از یکم آوریل تا پانزدهم ژوئیه در جریان خواهد بود، مردان ۱۸ تا ۲۷ ساله را در بر خواهد گرفت.
 
شویگو گفت، افراد فراخوانده شده، در اواخر ماه مه به پایگاه‌هایی که برای آن‌ها در نظر گرفته شده اعزام خواهند شد.
 
او در اظهاراتی که در وبسایت وزارت دفاع روسیه منتشر شد، تصریح کرد: اکثر کارکنان ارتش به مدت سه تا پنج ماه تمرین نظامی خواهند داشت. بگذارید تاکید کنم که این سربازان تازه‌وارد به مناطق ناآرام اعزام نمی‌شوند.
 
این در حالیست که میخائیل بنیاش، یکی از وکلای چندین عضو گارد ملی روسیه که از شرکت در جنگ اوکراین سر باز زدند، گفت، بر اساس قوانین روسیه، سربازان تازه‌وارد می‌توانند پس از چند ماه آموزش، به اوکراین اعزام شوند.                           ",https://www.asriran.com/003UhI
832987,۱۴۰۱/۰۱/۱۲,علمی,پیشنهاد جنجالی دانشمند ایرانی برای خنک کردن زمین,"کارشناسان معتقدند که ""توافق پاریس"" برای جلوگیری از افزایش متوسط ​​دمای جهانی به بالاتر از ۱.۵ درجه سانتی‌گراد کافی نیست.","پایان حیات در زمین می‌تواند از آنچه فکر می‌کنیم، نزدیک‌تر باشد، اما آیا غیر از یافتن یک سیاره قابل سکونت و نقل مکان به آن، ایجاد یک تغییر در مدار زمین می‌تواند زمین را از نابودی نجات دهد؟
 
به گزارش ایسنا، به گفته ستاره شناسان، حدود پنج میلیارد سال دیگر، خورشید در هسته خود به طور کامل هیدروژن تمام می‌کند و منبسط و منفجر می‌شود و احتمالاً زمین را می‌بلعد. قطعا این آینده روشنی نیست که همه ما می‌خواهیم.
 
""ایلان ماسک"" مدیرعامل شرکت فضایی ""اسپیس‌ایکس"" به تازگی در توییتی اعلام کرد که انبساط خورشید منجر به انقراض کلی حیات در سیاره زمین می‌شود و زندگی میان‌سیاره‌ای را به یک ضرورت تبدیل می‌کند. وی این را در پاسخ به مقاله‌ای که در مورد انقراض جمعی ناشی از فعالیت‌های انسانی هشدار داده بود، گفت و بر ضرورت کار بر روی راهکارهایی برای نقل مکان از زمین تاکید کرد.
 
این در حالی است که ما که هنوز فناوری لازم برای زندگی در دنیاهای دیگر را نداریم و از طرفی، ممکن است یک فاجعه نزدیک پیش رو داشته باشیم و آن، تغییرات روزافزون آب و هوا و گرم شدن کره زمین و تغییرات اقلیمی است.
 
انتشار گازهای گلخانه‌ای به طور قابل توجهی دما و الگوی آب و هوای سیاره ما را تغییر داده است. بر اساس ۶ مجموعه داده بین‌المللی که توسط سازمان جهانی هواشناسی ادغام شده‌اند، سال ۲۰۲۱ در میان هفت سال گرم‌ ثبت شده در تاریخ، یکی از گرم‌ترین‌ها و همچنین گرم‌ترین سال از سال ۲۰۱۵ تاکنون بوده است. ضمن اینکه سال‌های ۲۰۱۶، ۲۰۱۹ و ۲۰۲۰ نیز هر سه از سال‌های گرم دهه اخیر بوده‌اند.
 
یک رویداد قوی ""ال‌نینو"" که در سال ۲۰۱۶ رخ داد نیز به افزایش میانگین گرمایش جهانی کمک کرد.
 
""ال‌نینو"" یکی از چرخه‌های مشهور آب و هوایی جهان است که هر دو تا هفت سال یک‌ بار باعث ایجاد ناهنجاری‌های بزرگی در آب و هوای سراسر سیاره زمین می‌شود. از جمله این ناهنجاری‌ها می‌توان به سیلاب‌های ناگهانی، خشکسالی، قحطی و اپیدمی اشاره کرد. ""ال‌نینو"" به ‌طور ساده عبارت است از یک رخداد اقلیمی کلان که در اثر رها شدن انرژی انباشته در بزرگترین حوزه اقیانوسی جهان یعنی جنوب اقیانوس آرام رخ می‌دهد. نشانه اولیه آن هم تغییر جهت جریان آب‌های سرد و گرم و همچنین بادهای این منطقه است.
 
دانشمندان پیش‌بینی می‌کنند که افزایش غلظت گازهای گلخانه‌ای باعث افزایش قابل توجه دما و احتمالاً ذوب شدن بیشتر یخ‌های قطبی خواهد شد و همچنین نگرانی دیگری مبنی بر این وجود دارد که مقدار انرژی که به زمین می‌رسد در طول زمان به شکل بسیار آهسته در حال افزایش است. این افزایش در نهایت مشکلات شدیدی را برای زمین ایجاد می‌کند و باعث می‌شود روزی سیاره زمین به قدری داغ شود که اقیانوس‌های زمین به جوش بیایند!
 
در حال حاضر، سیاست‌هایی که برای جلوگیری از گرم شدن زمین وجود دارد، حول محور کاهش مصرف سوخت‌های فسیلی و سرمایه‌گذاری در منابع سبزتر و پاک‌تر انرژی است. کارشناسان برخلاف وجود وعده‌های مختلف برای کاهش سرعت تغییرات آب و هوایی، معتقدند که ""توافق پاریس"" برای جلوگیری از افزایش متوسط ​​دمای جهانی به بالاتر از ۱.۵ درجه سانتی‌گراد کافی نیست.
 
کارشناسان معتقدند که ""توافق پاریس"" برای جلوگیری از افزایش متوسط ​​دمای جهانی به بالاتر از ۱.۵ درجه سانتی‌گراد کافی نیست.
 
تغییر مدار زمین
 

 
اکنون ""سهراب راهوار"" اخترشناس و استاد فیزیک دانشگاه ""صنعتی شریف"" ایران، تصمیم گرفته تا چالش‌های یک سیاره در حال گرم شدن پیوسته و یک خورشید درخشان‌تر را بررسی کند. وی در مقاله‌ای که هنوز مورد بررسی همتا قرار نگرفته است، یک پیشنهادی برای کاهش دمای کره زمین ارائه کرده است. در مقاله ""سهراب راهوار"" آمده است که با استفاده از کمک گرانشی از سیارک‌ها می‌توانیم فاصله مداری زمین از خورشید را افزایش دهیم و سیاره زمین را به موقعیت خنک‌تری ببریم.
 
چیزی که ما به طور کلی فکر می‌کنیم می‌توانیم روی آن حساب کنیم، ثبات مدار زمین است. بر اساس یک مقاله علمی، طی ۴.۵ میلیارد سال گذشته، مسیر مداری زمین به دور خورشید حتی در مواجهه با برخورد شهاب‌سنگ‌های غول‌پیکر، شکل‌گیری قمرها و کاهش مداوم چرخش سیاره ما، عملاً بدون تغییر باقی مانده است.
 
یک احتمال بیش از ۹۹ درصدی وجود دارد که مدار زمین همچنان بدون تغییر باقی خواهد ماند. با این حال، این ثبات مداری می‌تواند منجر به یک فاجعه در نهایت اجتناب ناپذیر برای کل سیاره شود.
 
مقاله پیش‌چاپ ""راهوار""، عملیاتی را پیشنهاد می‌کند که از مکانیسم کمکِ گرانشیِ حرکت سیارک‌های نزدیک به زمین استفاده می‌کند. وی توضیح می‌دهد که مدار سیارک‌ها در کمربند سیارک‌ها را با استفاده از بادبان‌های خورشیدی و موتورهای پیشران برای هدایت آن‌ها به سمت مدار مریخ دستکاری شود.
 
به گفته وی، اثر پراکندگی گرانشی، جایی که یک جرم بزرگ می‌تواند جسم کوچک‌تر را جابجا کند و در نتیجه نیرویی برابر و مخالف به خود بازگرداند، می‌تواند برای افزایش فاصله مداری زمین بکار گرفته شود که در نتیجه دمای زمین را خنک می‌کند.
 
به گفته وی، اثر پراکندگی گرانشی، جایی که یک جرم بزرگ می‌تواند جسم کوچک‌تر را جابجا کند و در نتیجه نیرویی برابر و مخالف به خود بازگرداند، می‌تواند برای افزایش فاصله مداری زمین بکار گرفته شود که در نتیجه دمای زمین را خنک می‌کند.
 
در حالی که این ایده یک ایده شگرف و هیجان‌انگیز به نظر می‌رسد، هدایت زمین به مداری دیگر تنها یکی از راه حل‌های بی شماری است که برای مقابله با تغییرات آب و هوایی پیشنهاد شده است.
 
""راهوار"" در این مقاله، افزایش فاصله مداری زمین را برای هر میزان جابجایی محاسبه کرده و امکان‌سنجی انجام این پروژه را بررسی کرده است. اما ""کمک گرانشی"" چیست و چگونه می‌توان آن را پیاده‌سازی کرد؟
 
""سهراب راهوار"" پیشنهاد می‌کند که سیارک‌ها را با کمک گرانش جابجا کنیم. این موضوع اولین بار توسط ""فردریش زاندر"" و ""یوری کوندراتیوک""، پیشگامان پرواز فضایی در مقالات خود که به ترتیب در سال‌های ۱۹۲۵ و ۱۹۳۸ منتشر شدند، پیشنهاد شد.
 

 
کمک گرانشی
 
مانور ""کمک گرانشی""، تکنیکی است که در آن فضاپیما انرژی مداری و تکانه زاویه‌ای خود را با نزدیک شدن به یک جرم آسمانی تغییر می‌دهد و از گرانش آن به عنوان نیروی کمکی استفاده می‌کند. این کار منجر به کاهش زیادی در مصرف سوخت و زمان پرواز فضاپیما می‌شود.
 
این مانور اولین بار در سال ۱۹۵۹ توسط کاوشگر شوروی موسوم به ""لونا ۳"" در ماموریتی برای عکاسی از نیمه پنهان ماه اجرا شد. از آن زمان، تعدادی از کاوشگرهای میان‌سیاره‌ای از جمله کاوشگرهای ""وویجر""، ""مارینر"" یا ""گالیلئو"" نیز از این تکنیک استفاده کردند.
 
اغلب سیارک‌ها در منظومه شمسی مانند سیاره‌ها و با همان زاویه حرکت می‌کنند. تعداد زیادی از سیارک‌های نزدیک به ما در کمربند سیارکی، بین مدار مریخ و مشتری قرار دارند. برای داشتن برهمکنش گرانشی سیارک‌ها با زمین، فاصله مداری بین آنها و خورشید باید کاهش یابد. ""راهوار"" برای این کار، استفاده از بادبان‌های خورشیدی را پیشنهاد می‌کند. در روش پیشنهادی، سرعت مداری تعدادی از سیارک‌ها در کمربند سیارکی با استفاده از بادبان‌های خورشیدی کاهش می‌یابد تا عملی شبیه به عمل ترمز انجام شود و حرکت سیارک‌ها به مدارهای پایین‌تر کشیده شود.
 
یک فضاپیمای دارای بادبان خورشیدی، بادبان‌های بازتابنده عظیمی دارد که تکانه فوتون‌های نور خورشید را می‌گیرد و از آن تکانه برای هل دادن فضاپیما رو به جلو استفاده می‌کند. بادبان خورشیدی به سیارک‌های شناسایی شده متصل می‌شود و سرعت مداری سیارک‌ها را کاهش می‌دهد. نتیجه این کار نیز حرکت سیارک‌ها به سمت مدارهای پایین‌تر خواهد بود.
 
تئوری ""راهوار"" این است که وقتی این سیارک‌ها از زمین می‌گذرند، کشش گرانشی آنها به کشش جزئی زمین منجر می‌شود و آن را از مدار خود بیرون می‌کشد و در مدار جدیدی دورتر از خورشید قرار می‌دهد. این امر زمین را در موقعیت دورتری از خورشید قرار می‌دهد و در نتیجه دمای سطح زمین کاهش می‌یابد.
 
تئوری ""راهوار"" این است که وقتی این سیارک‌ها از زمین می‌گذرند، کشش گرانشی آنها به کشش جزئی زمین منجر می‌شود و آن را از مدار خود بیرون می‌کشد و در مدار جدیدی دورتر از خورشید قرار می‌دهد. این امر زمین را در موقعیت دورتری از خورشید قرار می‌دهد و در نتیجه دمای سطح زمین کاهش می‌یابد.
 

 
برنامه‌ریزی برای تغییر مدار زمین از دهه‌ها پیش آغاز شد
 
در سال ۲۰۰۱، گروهی از ستاره‌شناسان و مهندسان در مرکز تحقیقات ""ایمز"" ناسا در کالیفرنیا به این ایده اشاره کردند که می‌توان شش میلیارد سال دیگر به عمر سیاره زمین اضافه کرد و عمر آن را با انتقال آن به نقطه‌ای خنک‌تر دو برابر کرد.
 
ایده آنها نیز مانند ""سهراب راهوار"" استفاده از همین تکنیک منحرف کردن سیارک‌ها یا دنباله‌دارهایی است که به سمت زمین می‌آیند. دکتر ""گرگوری لافلین"" استاد نجوم دانشگاه ""ییل"" و همکارانش ""دان کوریکانسکی"" و ""فرد آدامز"" طرحی را ارائه کردند که شامل هدایت دقیق یک دنباله‌دار یا سیارک به گونه‌ای است که از کنار سیاره ما عبور کند و مقداری انرژی گرانشی خود را به زمین منتقل کند. ""لافلین"" در مصاحبه‌ای با ""گاردین"" گفت: در نتیجه سرعت مداری زمین افزایش می‌یابد و ما به مدار بالاتری دور از خورشید حرکت می‌کنیم.
 
وی افزود: پس از عبور از کنار زمین، این دنباله‌دار به گونه‌ای هدایت می‌شود که از نزدیکی مشتری یا زحل بگذرد، جایی که این روند به شکل معکوس رخ می‌دهد و دنباله‌دار از این سیارات انرژی گرانشی می‌گیرد و مدارش آن را به زمین باز می‌گرداند و این روند همین‌طور تکرار می‌شود. تنها کاری که شما باید انجام دهید این است که یک موشک شیمیایی را به یک سیارک یا دنباله‌دار ببندید و آن را در زمان مناسب روشن کنید.
 
با این حال، این گروه به کم و کاستی‌های این طرح که می‌تواند عواقب شدیدی را در پی داشته باشد، اذعان داشت. هدایت یک سیارک یا دنباله‌دار به سمت زمین نیازمند محاسبات بسیار دقیق است. کوچکترین اشتباه محاسباتی در مدار می‌تواند آن را مستقیماً به زمین برخورد دهد.
 
محققان در یک مقاله که در مجله Astrophysics and Space Science منتشر شده است، اظهار داشتند: برخورد یک جرم به قطر ۱۰۰ کیلومتر با زمین با سرعت کیهانی، بیوسفر را کاملا تا سطح باکتریایی نابود می‌کند و این خطر را نمی‌توان دست کم گرفت.
 
محققان در یک مقاله که در مجله Astrophysics and Space Science منتشر شده است، اظهار داشتند: برخورد یک جرم به قطر ۱۰۰ کیلومتر با زمین با سرعت کیهانی، بیوسفر را کاملا تا سطح باکتریایی نابود می‌کند و این خطر را نمی‌توان دست کم گرفت.
 
در سال ۲۰۱۹، مقاله‌ای که توسط ""متئو سریوتی"" مدرس مهندسی سیستم‌های فضایی در دانشگاه ""گلاسکو"" منتشر شد، طرحی مشابه برای انجام یک کمک گرانشی برای حرکت زمین به مداری دیگر پیشنهاد کرد. این روش با طراحی دقیق مسیر نشان می‌دهد که یک جرم کوچک را می‌توان از مدار خود خارج کرد و در نتیجه از کنار زمین عبور داد و سیاره زمین را جابجا کرد.
 
اگرچه این ایده جذاب به نظر می‌رسد، اما تخمین زده شده است که برای همگام شدن با انبساط خورشید، میلیون‌ها بار عبور سیارک از نزدیک زمین و کمک گرانشی مورد نیاز است.
 

 
پیشران غول پیکر در قطب جنوب!
 
مقاله دیگری که اخیراً منتشر شده است، استفاده از یک رانشگر غول پیکر در قطب جنوب را بدین منظور پیشنهاد می‌کند.
 
پرتاب زمین به مدار بالاتر نیاز به انرژی زیادی دارد. این مقاله پیشنهاد می‌کند که همان قوانین فیزیکی که برای پرتاب موشک به فضا کار می‌کنند، برای پرتاب زمین به مداری بالاتر نیز کار می‌کنند و باید نیروی رانشی لازم اعمال شود که حرکت زمین را در جهت مثبت تغییر دهد و در نهایت ما را از خورشید دورتر کند.
 
این رانشگر پیشنهادی، انرژی خود را از خورشید می‌گیرد و محقان می‌گویند شاید با استفاده از یک آرایه خورشیدی غول پیکر بتوان انرژی خورشید را به نیروی رانش تبدیل کرد و سپس آن نیرو را برای تغییر مدار زمین اعمال کرد.
 
این رانشگر در حالت ایده‌آل باید به گونه‌ای باشد که زمین را در جهتی که هم اکنون در حال حرکت است، جابجا کند. با این حال، مدیریت چنین چیزی در سیاره‌ای که به سرعت و به طور مداوم در حال چرخش است، بسیار دشوار خواهد بود.
 
نتیجه این خواهد بود که زمین شروع به شتاب گرفتن می‌کند و به مداری بالاتر می‌رود. همانطور که انرژی جنبشی از طریق رانش مداوم افزایش می‌یابد، به ما کمک می‌کند تا از تسلط گرانشی خورشید خارج شویم. این کار، ما را به فاصله مداری بیشتری می‌برد و ما را قادر می‌سازد به آرامی شار تابش خورشیدی را که به سیاره ما برخورد می‌کند، کاهش دهیم.
 

 
نگاه سیاست به تغییر مدار زمین
 
تغییر در مدار زمین حتی توسط سیاستمداران نیز پیشنهاد شده است، البته اغلب توسط کسانی که دانش یا درک علمی زیادی نداشته‌اند.
 
""لویی گومرت"" نماینده جمهوری خواه تگزاس در جلسه استماع کنگره آمریکا در ژوئن ۲۰۲۱ که شخصی بی‌اعتنا به تغییرات آب و هوایی است و زمانی استدلال می‌کرد که گرم شدن کره زمین چیز خوبی است، زیرا به مردم اجازه می‌دهد گیاهان بیشتری بکارند! از یک مقام سازمان جنگل‌داری ایالات متحده پرسیده است که آیا سازمان آنها می‌تواند مدار ماه یا زمین را تغییر دهد تا اثرات تغییرات آب و هوایی ناشی از فعالیت‌های انسانی خنثی شود؟
 
""بریت شرینگهاوزن"" اخترشناس سیاره‌ای در کالج ""بلویت"" با نگاهی به این موضوع، در یک مقاله نوشت: تعادل تابشی شامل تعادل میان انرژی دریافتی از پرتوهای خورشید و انرژی ساطع شده از زمین، کلید درک ما از تغییر دمای سیاره است.
 
""بریت شرینگهاوزن"" اخترشناس سیاره‌ای در کالج ""بلویت"" با نگاهی به این موضوع، در یک مقاله نوشت: تعادل تابشی شامل تعادل میان انرژی دریافتی از پرتوهای خورشید و انرژی ساطع شده از زمین، کلید درک ما از تغییر دمای سیاره است.
 
وی همچنین معادله‌ای برای توصیف ارتباط بین دمای زمین، دمای خورشید، شعاع خورشید، فاصله زمین تا خورشید و سپیدایی یا آلبدوی زمین ابداع کرد که میزان انعکاس انرژی خورشیدی سیاره ما را اندازه می‌گیرد.
 
سپیدایی یا آلبِدو به معنی درصد بازتاب نور از سطح یک جسم است. 
 
وی گفت: برای خنک کردن زمین، متغیری مانند دما یا شعاع خورشید، آلبدوی زمین یا فاصله تا خورشید باید تغییر کند. اگر کاهش آلبدوی زمین را با مقابله با انتشار گازهای گلخانه‌ای کاهش دهید، در این صورت گزینه تغییر مدار سیاره باقی می‌ماند.
 
مشکل این است که با محاسبات ""شارینگهاوزن""، این کار انرژی زیادی می‌گیرد، کاهش دما به میزان سه درجه سانتیگراد، ما را ملزم می‌کند که سیاره زمین را سه میلیون کیلومتر دیگر از خورشید دور کنیم. این کار حدود پنج ضرب در ۱۰ به توان ۱۰۳۱ ژول انرژی می‌گیرد. این در حالی است که تولید برق جهانی سالیانه در زمین حدود ۱۰ به توان ۱۹ ژول است. یعنی فقط ۰.۰۰۰۰۰۰۰۰۰۰۰۰۲ درصد از آنچه نیاز است!
 
بنابراین""شارینگهاوزن"" روش دیگری را پیشنهاد کرد؛ منفجر کردن یک بمب هسته‌ای در نزدیکی سیارک مورد نظر! وی می‌گوید: این کار اساساً بخشی از سیارک را تبخیر می‌کند و بخاری که در حال فرار است، مانند اگزوز موشک عمل می‌کند و سیارک را به سمت جلو می‌راند.
 
""گزا گیوک"" مدیر نجوم در آسمان‌نمای ""آدلر"" در شیکاگو می‌گوید: اگرچه این کار می‌تواند مدار زمین را تغییر دهد، اما برای جابه‌جایی زمین تا فاصله مورد نیاز به یک میلیارد برابر بیشتر از انفجارهای هسته‌ای که تا به حال انجام داده‌ایم، نیاز است که معادل پرتاب کردن یک بمب اتمی در هر ثانیه به مدت ۵۰۰ سال است!
 
گزینه دیگری که در مقاله Scientific American ذکر شده است، بسیار شبیه به روش پیشنهادی ""سهراب راهوار"" و شامل گرفتن انرژی از سایر اجرام آسمانی با عبور دادن سیارک‌ها یا دنباله‌دارها از کنار زمین است.
 
""اتان سیگل"" اخترفیزیکدان نویسنده این مقاله می‌گوید: مشکل اصلی برای جابجایی سیاره ما، مقیاس عظیم آن است. جرم کل کمربند سیارکی تنها چهار تا پنج درصد جرم ماه است، در حالی که جرم خودِ ماه ۰.۰۵ تا ۰.۰۶ درصد جرم زمین است.
 
وی افزود: استفاده از تمام جرم کمربند سیارکی، زمین را کمتر از ۷۴۸ هزار کیلومتر از خورشید دور می‌کند که برابر با یک چهارم مسافتی است که ما نیاز داریم برای خنک شدن از خورشید دور شویم. این در حالی است که یک اشتباه محاسباتی موجب یک برخورد مهیب خواهد شد که نابودی فوری و انقراض دسته جمعی جهانی را رقم خواهد زد.
 
وی افزود: استفاده از تمام جرم کمربند سیارکی، زمین را کمتر از ۷۴۸ هزار کیلومتر از خورشید دور می‌کند که برابر با یک چهارم مسافتی است که ما نیاز داریم برای خنک شدن از خورشید دور شویم. این در حالی است که یک اشتباه محاسباتی موجب یک برخورد مهیب خواهد شد که نابودی فوری و انقراض دسته جمعی جهانی را رقم خواهد زد.
 

 
تغییر مدار زمین امکان پذیر است؟
 
با وجود این احتمالات و خطرات، به نظر می‌رسد که امکان تغییر مدار زمین، فعلا بسیار کم است. اما آیا به طور کلی این پروژه قابل اجرا است؟
 
""راهوار"" در گفت‌وگو با پایگاه ""The Sun"" گفت: ما برای کاهش دمای موثر به چندین سیارک نیاز داریم که از نزدیک زمین بگذرند. به عنوان مثال، برای کاهش دمای زمین اندازه یک درجه سانتیگراد، باید آن را حدود ۱۵۰ هزار مایل از خورشید دور کنیم. نتیجه این کار، یک تابش خورشیدی ضعیف‌تر در آسمان و کاهش دمای زمین خواهد بود.
 
""راهوار"" اعتراف می‌کند که این روند دهها سال طول خواهد کشید.
 
اما این پیشنهاد تاکنون موجب بحث و جدل‌های فراوانی در میان دانشمندان شده است.
 
""جاناتان مک‌داول"" دانشمند مرکز اخترفیزیک ""هاروارد-اسمیتسونیان"" می‌گوید: این پیشنهاد، خطر برخورد مستقیم یک سنگ فضایی به زمین را در خود دارد. وی می‌گوید: من در ریاضیاتِ این کار چندان دقیق نشده‌ام، اما برخی از موارد، مبهم به نظر می‌رسند.
 
وی افزود: حتی اگر نتایج پیشنهادی را درست فرض کنید، آنها به این معنا هستند که برای رفع گرمایش زمین به این روش باید بادبان‌هایی به وسعت صد کیلومتر مربع را روی هر یک از حدود صد میلیون سیارک مورد نیاز قرار دهید و یک قرن صبر کنید، آن هم در حالی که خطر قابل توجهی برای برخورد هر یک از این سیارک‌ها با زمین وجود دارد.
 
پروفسور ""براد گیبسون"" اخترفیزیکدان دانشگاه ""هال""، این طرح را در شرایط کنونی تقریبا غیرممکن توصیف می‌کند.
 
""راهوار"" اما می‌گوید: تمدن‌های پیشرفته آینده روی زمین قطعاً ظرفیت اجرای پروژه‌ای را که من پیشنهاد کرده‌ام، خواهند داشت.                           ",https://www.asriran.com/003UhH
832986,۱۴۰۱/۰۱/۱۲,اجتماعی ,پلیس راهور: تردد کامیون‌ها و تریلرها در روز ۱۳ فروردین ممنوع,رئیس مرکز کنترل ترافیک پلیس راهور به هموطنان توصیه کرد باتوجه به ترافیک در جاده‌ها با صبر و آرامش رانندگی کنند.,"رئیس مرکز کنترل ترافیک پلیس راهور گفت: تردد کامیون‌ها و تریلرها به غیر از کامیون‌ها و تریلرهای حاوی مواد سوختی و فاسدشدنی فردا ۱۳ فروردین در جاده‌های کشور ممنوع است.


به گزارش ایرنا، سرهنگ احمد شیرانی روز جمعه در گفت و گویی خبری افزود: باتوجه به نزدیک شدن به پایان تعطیلات، سفرهای نوروزی نیز رو به اتمام است و روز گذشته شاهد ترافیک در بیشتر محورهای کشور بودیم.
وی ادامه داد: اکنون بار سفرهای برگشت در محورهای ترافیکی و محورهای اصلی کشور آغاز شده و عمده سنگینی ترافیک در محور شمال به جنوب جاده چالوس و جاده هراز مشاهده می‌شود.
شیرانی اظهارداشت: برنامه پلیس برای امروز جمعه ۱۲ فروردین این است که چنانچه ظرفیت این محورها به حالت اشباع برسد، در ساعات آینده دو محور چالوس و هراز از شمال به جنوب یکطرفه شود و بر این اساس جاده هراز از رودهن محدودیت تردد اعمال خواهد شد و در جاده چالوس از ابتدای آزادراه تهران شمال محدودیت تردد برای کلیه وسایل نقلیه را داریم.
رئیس مرکز کنترل ترافیک پلیس راهور به هموطنان توصیه کرد باتوجه به ترافیک در جاده‌ها با صبر و آرامش رانندگی کنند.
وی خاطرنشان کرد: سرعت و سبقت غیر مجاز، عدم توانایی در کنترل وسیله نقلیه، اصرار به رانندگی طولانی مدت و عدم توجه به جلو در هنگام رانندگی چهار علت اصلی تصادفات جاده‌ای است.

                           ",https://www.asriran.com/003UhG
832985,۱۴۰۱/۰۱/۱۲,اجتماعی ,ترافیک سنگین در جاده های شمالی کشور,همچنین تردد روان در محور فیروزکوه و آزادراه تهران – شمال و آزادراه قزوین – رشت (رفت و برگشت) گزارش شده است.,"مرکز اطلاعات و کنترل ترافیک پلیس راهور انتظامی کشور از ترافیک سنگین در محورهای شمالی کشور خبر داد.
به گزارش ایلنا، مرکز اطلاعات و کنترل ترافیک پلیس راهور انتظامی کشور اعلام کرد: ترافیک در محور چالوس مسیر(شمال به جنوب) محدوده های میانک ، مکارود و انارک و در محور هراز مسیر(شمال به جنوب) محدوده های تونل شماره یک ، شاهاندشت و آب اسک سنگین است.
همچنین تردد روان در محور فیروزکوه و آزادراه تهران – شمال و آزادراه قزوین – رشت (رفت و برگشت) گزارش شده است.
براساس اعلام این مرکز محورهای شمالی فاقد هرگونه مداخلات جوی است.                            ",https://www.asriran.com/003UhF
832984,۱۴۰۱/۰۱/۱۲,سلامت,توصیه‌های مهم طب ایرانی برای ماه رمضان,حلیم و آش رشته در تابستان؛ هرگز. اصولا حلیم و آش رشته و امثال آن غذاهای سنگینی محسوب می‌شوند و غذای تابستان نیستند. پس آنها را از سفره افطار تابستانی خط بزنید و در صورت تمایل زیاد، به مقدار کم قانع شوید.,"ایسنا نوشت: روزه داری علاوه بر تعالی روح، به لحاظ پزشکی برای جسم فواید بسیار ارزشمندی دارد، اثر روزه داری بر سلامت دستگاه گوارش، قلب، کاهش وزن، سلامت مغز، کاهش فشار خون، سم زدایی و سلامت کبد، کاهش فرایندهای التهابی و افزایش ایمنی بدن اثبات شده است اما، روش‌های غلط خورد و خوراک در این ماه باعث می‌شود که بسیاری افراد نه تنها به پاکی و سلامت جسم دست نیابند، بلکه چند روزی از این ماه نگذشته دچار انواع مشکلات گوارشی از جمله نفخ، ترش معده، یبوست و... شوند.



تغذیه صحیح در ماه مبارک رمضان یکی از موارد مهمی است که باید مورد توجه قرار گیرد تا از عوارض جسمی و یا عصبی جلوگیری شود بنابراین رعایت راهکارهای ساده تغذیه ای در افطار و سحری می تواند روزه داران را به منظور دریافت منافع جسمی و بهره مندی از مزایای روحانی این ماه مبارک یاری کند.
طب ایرانی برای پیشگیری از این معضلات راهکارهایی ارائه می‌دهد:
_ اگر از هر نوع بیماری گوارشی رنج می‌برید حتما قبل از شروع ماه مبارک با یک پزشک در مورد امکان روزه گرفتن مشورت کنید. در برخی بیماری‌ها از جمله زخم اثنی عشر گرفتن روزه صحیح نیست و منجر به تشدید بیماری می‌شود.
_ مواد غذایی مختلف از نظر کیفیت و ویژگی‌ها با هم متفاوت هستند و در نتیجه هضم آنها یکسان نخواهد بود. وقتی دو یا چند غذای مختلف با هم خورده شود، معده و دستگاه گوارش نمی‌تواند همه آنها را به حد نهایی هضم کند و در نتیجه فساد هضم رخ می‌دهد.
_ از مصرف غذاهای مختلف و سفره‌های رنگین افطار و سحر خودداری کنید.
_ به سالاد و مخلفات افطار ""نه"" بگویید.
_ این مواد مخصوصا اگر با حجم زیاد در کنار افطار یا با وعده اصلی مصرف شود باعث عدم هضم، نفخ، ترش کردن یا درد شکم می‌شوند.
_ حلیم و آش رشته در تابستان؛ هرگز. اصولا حلیم و آش رشته و امثال آن غذاهای سنگینی محسوب می‌شوند و غذای تابستان نیستند. پس آنها را از سفره افطار تابستانی خط بزنید و در صورت تمایل زیاد، به مقدار کم قانع شوید.
_ وعده افطار و شام را جدا کنید.
_ از آنجایی که معده مدت طولانی خالی بوده است، توان هضم حجم بالای مواد را ندارد، لذا توصیه می‌شود در زمان افطار یک ماده غذایی میل شود و در صورت تمایل و نیاز حدود یک ساعت بعد شام میل شود.
_ از مصرف آب و نوشیدنی با غذا خودداری کنید؛ این اصل همیشه صادق است اما در ماه رمضان که معده در طول روز کمی ضعیف می‌شود نمود بیشتری دارد و به شدت باعث اختلال هضم، رفلاکس، نفخ و...می‌شود.
_ برخی غذاها را فراموش کنید؛ مصرف برخی غذاها مانند ماکارانی، آش رشته، ماهی، سالاد الویه، به ویژه در وعده سحر در این ماه علاوه بر احساس سنگینی، امکان افزایش تشنگی در طول  روز را به دنبال دارد. همچنین مواد غذایی پر ادویه و نمک حرارت بدن را بالا برده و موجب تشدید تشنگی می‌شود.
بنابر اعلام دفتر طب ایرانی وزارت بهداشت، برای جلوگیری از یبوست به جای مصرف میوه‌های بسیار آبدار و خام که باعث درد شکم می‌شوند می‌توان خیسانده برگه هلو، زردآلو، انجیر و آلوی بخارا استفاده کرد. این خشکبار باید در آب جوش یا گلاب داغ یکساعت خیسانده و سپس میل شود. بهتر است مصرف این ترکیب یک تا دو ساعت بعد از شام باشد.

                           ",https://www.asriran.com/003UhE
832983,۱۴۰۱/۰۱/۱۲,اجتماعی ,افزایش محسوس دما در کشور تا اواسط هفته آینده,دمای هوا از امروز تا دوشنبه با توجه به وزش گرمباد، در استان‌های ساحلی دریای خزر و اردبیل بین ۷ تا ۱۲ درجه افزایش و سه شنبه با شمالی شدن جریانات بر روی دریای خزر همراه با احتمال بارش پراکنده، به همین مقدار کاهش می‌یابد.,"رئیس مرکز ملی پیش‌بینی و مدیریت بحران مخاطرات وضع هوا از افزایش محسوس دمای هوا تا روز دوشنبه (پانزدهم فروردین ماه) در سطح کشور خبر داد و گفت: از امروز(جمعه، دوازدهم فروردین ماه) تا پنج روز آینده در بیشتر مناطق کشور جوی پایدار پیش بینی می‌شود.

صادق ضیاییان در گفت‌وگو با ایسنا، در این باره اظهار کرد: بر اساس نقشه‌های همدیدی و آینده نگری از امروز(جمعه، دوازدهم فروردین ماه) تا پنج روز آینده در بیشتر مناطق کشور جوی پایدار پیش بینی می‌شود. همچنین دمای هوا تا روز دوشنبه (پانزدهم فروردین ماه) در سطح کشور به‌طور محسوسی افزایش می‌یابد.
وی افزود: به‌ویژه دمای هوا از امروز تا دوشنبه با توجه به وزش گرمباد، در استان‌های ساحلی دریای خزر و اردبیل بین ۷ تا ۱۲ درجه افزایش و سه شنبه با شمالی شدن جریانات بر روی دریای خزر همراه با احتمال بارش پراکنده، به همین مقدار کاهش می‌یابد.
رئیس مرکز ملی پیش‌بینی و مدیریت بحران مخاطرات وضع هوا با بیان اینکه سرعت وزش باد شنبه در شمال و نوار شرقی سیستان و بلوچستان و مناطقی از هرمزگان، دوشنبه در شمال غرب و غرب و سه‌شنبه در دامنه‌های جنوبی البرز، جنوب غرب، شرق و جنوب شرق افزایش می‌یابد گفت: در برخی نقاط سیستان و بلوچستان، شرق کرمان، هرمزگان و جنوب خوزستان با احتمال خیزش گردوخاک همراه خواهد بود.
ضیاییان اضافه کرد: خلیج فارس، به‌ویژه در سواحل بوشهر و غرب تنگه هرمز، از بعدازظهر جمعه تا بعدازظهر شنبه مواج است.
وی همچنین وضعیت جوی پایتخت طی سه روز آتی را پیش بینی و اظهار کرد: تهران امروز، جمعه آسمانی صاف تا قسمتی ابری گاهی‌ همراه با وزش باد، در بعدازظهر نیمه ابری با احتمال وزش باد شدید و در شب صاف تا قسمتی ابری با گاهی وزش باد را تجربه خواهد کرد و دمایش بین ۱۱ تا ۲۴ درجه سانتیگراد متغیر است.
رئیس مرکز ملی پیش‌بینی و مدیریت بحران مخاطرات وضع هوا افزود: فردا، شنبه و در روز طبیعت، تهران در روز قسمتی ابری، به تدریج ابری و در شب نیمه ابری است و دمای هوا در کمترین و بیشترین حالت خود بین ۱۳ تا ۲۶ درجه سانتیگراد است. پس فردا، شنبه نیز تهران قسمتی ابری گاهی نیمه ابری بوده و با وزش باد همراه است و دمای هوا با کمی افزایش در کمترین و بیشترین حالت خود بین ۱۵ تا ۲۸ درجه سانتیگراد پیش‌بینی می‌شود.
                           ",https://www.asriran.com/003UhD
832981,۱۴۰۱/۰۱/۱۲,اجتماعی ,نکات کلیدی زیست‌ محیطی درباره سیزده بدر,رها کردن سبزه‌ها در جوی آب و حتی جنگل و پارک و... نیز کار درستی نیست و می‌تواند سبب آبگرفتگی معابر شود بنابراین بهتر است مردم ماهی قرمز و سبزه‌ها را به مکان‌هایی که شهرداری‌ها و دهیاری‌ها تعیین می‌کنند، تحویل دهند.,"با شروع فصل بهار تمایل ما برای حضور در طبیعت بیشتر می‌شود اما در کنار علاقه‌مندی به طبیعت و سرسبزی باید شیوه مراقبت از آن را نیز بلد باشیم و با رعایت نکات کوچک، وظیفه خود را در قبال طبیعت ادا کنیم.
 
به گزارش ایسنا، سیزدهمین روز فروردین‌ ماه که در تقویم‌ کشور روز طبیعت نامگذاری شده‌ است، روزیست که بسیاری از خانواده‌های ایرانی بنا بر سنتی فرهنگی، از خانه ها بیرون می آیند و به دشت و باغ و پارکی می روند تا آخرین روز عید را در طبیعت و در کنار سبزه و گیاه و آب بگذرانند.اما سالهاست که تخریب محیط زیست در روز طبیعت یکی از دغدغه‌های فعالان و دوستداران محیط زیست درباره این روز شده است به نحوی که روز طبیعت در برخی مناطق کشور با تصاویری از انبوه زباله‌های رها شده، درختان شکسته و مراتع سوخته پایان می‌پذیرد.این درحالی است که طبیعت تنها سرمایه همگانی ما انسان‌ها است و همه‌ی ما باید برای حفظ آن تلاش کنیم و برای تفریح چندساعته طبیعت و محیط زیست را به تباهی نکشانیم.
 
زباله‌های خود را جمع‌آوری و تفکیک کنیم
 
با توجه به اینکه  وارد  فصل بهار و فصل گلدهی گیاهان می‌شویم بهتر است در روز طبیعت محل اسکانی را انتخاب کنیم که از پوشش گیاهی کمتری برخوردار باشد تا هم خطر آتش‌سوزی کاهش یابد و هم از محیط زندگی گونه‌های جانوری فاصله داشته باشیم و با تولید صدا مخل آسایش حیوانات نشویم. بهتر است که در طبیعت آتش روشن نکنیم و در صورت نیاز به آتش از زغال آماده استفاده کنیم و شاخه‌ی درختان را نشکنیم تا به محیط زیست آسیب وارد نکنیم و همچنین هنگام ترک محل اسکان از خاموش شدن آتش اطمینان کافی حاصل کنیم و موجبات آتش‌سوزی را فراهم نکنیم.هرگونه رفتار ناسالم در طبیعت با ماهیت این روز مغایرت دارد.
 
یک عامل حیاتی و مهمی که رعایت آن ضروری است ،جمع‌آوری و تفکیک زباله‌هااست چراکه زباله‌هایی همچون شیشه، بطری آب معدنی و... در طبیعت هم سبب انعکاس نور خورشید و آتش‌سوزی می‌شود وهم موجب آلودگی محیط می‌شود و در طول زمان جمع‌آوری و یا تجزیه آن‌ها با دشواری همراه است و در بسیاری از موارد این آتش‌سوزی‌ها سطح گسترده‌تری را در بر می‌گیرند؛ بنابراین داشتن کیسه زباله برای جمع‌آوری زباله‌ها الزامی است.
 
ترویج فرهنگ کاشت نهال به جای سبزه
 
نکته قابل توجه دیگر رهاسازی سبزه در رودخانه‌ها است.رها کردن سبزه‌ها در طبیعت نیز ازجمله دیگر عادات اشتباه ما در ایام عید است.سبزه‌های رها شده در طبیعت به‌عنوان گونه‌ای هرز و مهاجم تلقی می‌شوند و تازمانی‌که تجزیه نشوند حیات سایر گونه‌های گیاهی را تهدید می‌کنند. بعد از ایام نوروز و در روز طبیعت (سیزده بدر) مردم سبزه‌ها را در رودخانه‌ها، دشت‌ها و حتی خیابان‌ها رها می‌کنند که علاوه بر اینکه چهره نازیبایی برای طبیعت ایجاد می‌کند موجب گرفتگی معابر آب نیز می‌شود.رها کردن سبزه‌ها در جوی آب و حتی جنگل و پارک و... نیز کار درستی نیست و می‌تواند سبب آبگرفتگی معابر شود بنابراین بهتر است مردم ماهی قرمز و سبزه‌ها را به مکان‌هایی که شهرداری‌ها و دهیاری‌ها تعیین می‌کنند، تحویل دهند.
 
اما راه حل مناسبی که برای کاهش میزان سبزه‌ها و آسیب‌هایی که وارد می‌کنند وجود دارد جایگزین کردن کاشت نهال به جای سبزه است و می‌توانیم به جای کاشت سبزه،کاشت نهال را به فرهنگی خوب و پسندیده تبدیل کنیم چراکه کاشت نهال نیز مانند کاشت سبزه، نشان سبزی داشته و آداب و رسوم نوروز را بهم نمی‌ریزد.کاشت سبزه علاوه بر هدر رفت غله مورد نظر به محیط زیست آسیب می‌رساند چرا که بر اساس فرهنگ مرسوم در روز ۱۳ فروردین ماه این سبزه‌ها در طبیعت و درون رودخانه‌ها رها می‌شوند که تمامی این موارد آسیب به طبیعت و در نهایت ضربه زدن به نسل آینده است.کاشت نهال علاوه بر حفاظت از آب و تثبیت خاک موجب تولید اکسیژن شده و به حفظ طبیعت کمک می‌کند اما کاشت سبزه این چنین نبوده و امیدواریم فرهنگ کاشت نهال جایگزین کاشت سبزه نوروز شود.
 
ماهی قرمزهای سفره هفت‌سین را در آب‌های آزاد رها نکنیم
 
پیشنهاد دیگری که برای محافظت از گونه‌های بومی و محیط زیست وجود دارد،پرهیز از رها کردن ماهی قرمزهای سفره هفت سین در رودخانه‌ها و آب‌های آزاد است چرا که ماهی قرمز گونه‌ای غیر بومی است که به‌صورت عمدی یا تصادفی به دلیل فعالیت‌های انسانی به خارج از محدوده طبیعی خود وارد می‌شود و درصورتی‌که بتواند خود را با شرایط جدید محیطی سازگار کند، تولید مثل می‌کند و جمعیت‌های پایداری را تشکیل می‌دهد.درنتیجه این‌ها گونه غیربومی مانند ماهی قرمز در محیط جدید مستقر می‌شود و تبدیل به گونه‌ای مهاجم خواهد شد.رها کردن ماهی قرمزها د رآب‌های آزاد می‌تواند برای سایر آبزیان بسیار خطرناک باشد.
 
یکی از خصوصیات مهم در زمینه تولید مثل ماهی قرمز، وقوع پدیده ماده‌زایی در این‌گونه است؛ به‌طوری‌که ماهی ماده می‌تواند بدون حضور ماهی نر و با استفاده از اسپرم ماهیان نر تخمک‌های خود را بارور کند. همین امر سبب می‌شود که ماهی قرمز به‌سرعت در محیط‌های وارد شده جمعیت‌های پایداری را تشکیل دهد و تبدیل به گونه‌ای مهاجم شود.بنابراین بهتر است که ماهی‌های سفره هفت سین را به محل‌های مشخص شده توسط شهرداری‌ها تحویل دهیم تا از این آسیب جدی به محیط زیست و گونه‌های جانوری بومی جلوگیری کنیم.                           ",https://www.asriran.com/003UhB
832980,۱۴۰۱/۰۱/۱۲,بین الملل,تحریم‌های جدید ژاپن علیه روسیه به اتهام نقض محدودیت‌ها علیه کره‌شمالی,«تحریم‌ها علیه چهار سازمان و سه فرد از روسیه اعمال شده است. محدودیت‌های جدید به دلیل نقض رژیم تحریم‌ها علیه کره‌شمالی بوده است».,"وزارت خارجه ژاپن از تحریم چهار نهاد و سه فرد روس به دلیل نقض تحریم‌ها علیه کره‌شمالی خبر داد.
به گزارش ایلنا به نقل از تاس، وزارت خارجه ژاپن اعلام کرد که چهار نهاد و سه فرد روس را به اتهام نقض رژیم محدودیت‌ها علیه کره‌شمالی تحریم کرده‌ است.
این وزارتخانه امروز -جمعه- در بیانیه‌ای اعلام کرد: «تحریم‌ها علیه چهار سازمان و سه فرد از روسیه اعمال شده است. محدودیت‌های جدید به دلیل نقض رژیم تحریم‌ها علیه کره‌شمالی بوده است».
در این بیانیه آمده است که دلیل اعمال این تحریم‌ها، انجام فعالیت‌هایی است که در قطعنامه‌های شورای امنیت سازمان ملل درباره برنامه موشکی کره‌شمالی ممنوع شده است.                           ",https://www.asriran.com/003UhA
832979,۱۴۰۱/۰۱/۱۲,فرهنگی/هنری,«ویل اسمیت» در آستانه تعلیق یا اخراج از آکادمی اسکار,«ویل اسمیت» یک روز پس از مراسم اسکار از «کریس راک»، آکادمی اسکار و بینندگان عذرخواهی و اذعان کرد رفتاری غیرقابل قبول و توجیه‌ناپذیر داشته است.,"آکادمی اسکار اعلام کرد ""در پی بروز حواشی در مراسم اعطای جوایز ۲۰۲۲، به حرکت خارج از عرف «ویل اسمیت» رسیدگی انضباطی خواهد کرد"".
 
به گزارش ایسنا به نقل از وال استریت ژورنال، آکادمی علوم و هنرهای سینمایی اسکار به صورت رسمی اعلام کرد بررسی حواشی شب مراسم اسکار نود و چهارم را آغاز کرده و به تخلفات «ویل اسمیت» شامل برخورد فیزیکی نامناسب، رفتار تهدیدآمیز و توهین‌آمیز و به خطر انداختن یکپارچگی آکادمی رسیدگی خواهد کرد. 
 
هچنین به «ویل اسمیت» پیش از اعلام حکم انظباطی ۱۵ روز فرصت داده خواهد شد تا پاسخ کتبی خود را در مورد تخلفاتش ارائه دهد و بر اساس گزارش‌ها تعلیق و یا اخراج از آکادمی و دیگر جرایم انضباطی در انتظار ستاره برنده اسکار خواهد بود. 
 
آکادمی اسکار همچنین تصریح کرد پس از بروز حواشی مراسم اسکار و سیلی زدن به «کریس راک»، کمدین آمریکایی، ( در پی شوخی «کریس راک» با همسر ویل اسمیت، «جادا پینکت اسمیت» که به ریزش موی او به دلیل بیماری آلوپسی مربوط می‌شد) از او خواسته شده سالن مراسم اسکار را ترک کند اما او از انجام این کار امتناع کرده است.
 
«ویل اسمیت» یک روز پس از مراسم اسکار از «کریس راک»، آکادمی اسکار و بینندگان عذرخواهی و اذعان کرد رفتاری غیرقابل قبول و توجیه‌ناپذیر داشته است. 
 
هنوز مشخص نیست ماجرای سیلی زدن «ویل اسمیت» به «کریس راک» چه عواقبی برای آینده کاری این ستاره پول‌ساز هالیوودی خواهد داشت و باید منتظر تصمیم آکادمی در این‌باره بود. 
 
«ویل اسمیت» برای بازی در نقش ریچارد ویلیامز، پدر ونوس و سرنا  موفق به کسب جایزه اسکار ۲۰۲۰ در شاخه بهترین بازیگر مرد شد.                            ",https://www.asriran.com/003Uh9
832978,۱۴۰۱/۰۱/۱۲,حوادث,واژگونی اتوبوس در جاده اصفهان/ ۱فوتی و ۱۱ نفر مصدوم,پس از اطلاع یک تیم عملیاتی از پایگاه امداد جاده‌ای و یک تیم عملیاتی گشت سیار به محل حادثه اعزام شدند.,"​سرپرست جمعیت هلال احمر استان مرکزی گفت: یک دستگاه اتوبوس در محور دلیجان – اصفهان واژگون که یک فوتی و ۱۱ مصدوم در پی داشت.

به گزارش ایلنا به نقل از پایگاه اطلاع‌رسانی جمعیت هلال احمر؛ عبدالکریم شعبان زاده سرپرست جمعیت هلال احمر استان مرکزی اظهار داشت: یک دستگاه اتوبوس در کیلومتر ۲۰ محور دلیجان اصفهان واژگون که یک فوتی و ۱۱ مصدوم در پی داشت. 
وی عنوان کرد: پس از اطلاع یک تیم عملیاتی از پایگاه امداد جاده‌ای و یک تیم عملیاتی گشت سیار به محل حادثه اعزام شدند. 
این مقام مسئول بیان داشت: این حادثه ۱۱ مصدوم در پی داشت که ۷ مصدوم نیاز به انتقال داشتند که ۳ مصدوم توسط عوامل امدادی هلال احمر به بیمارستان اعزام و ۲ نفر نیز سرپایی درمان شدند.
                           ",https://www.asriran.com/003Uh8
832977,۱۴۰۱/۰۱/۱۲,سیاسی,آژانس انرژی اتمی خروج نظامیان روس از چرنوبیل را تأیید کرد,نهاد ملی ناظر بر فعالیت نیروگاه‌های هسته‌ای اوکراین نیز این مسأله را تأیید کرده است.,"آژانس بین‌المللی انرژی اتمی خروج نیروهای روسیه از منطقه چرنوبیل را تأیید کرد.
به گزارش یورونیوز، پیش از این، مقام‌های اوکراینی اعلام کرده بودند که نظامیان روسیه در حال عقب‌نشینی از منطقه چرنوبیل هستند.
نهاد ملی ناظر بر فعالیت نیروگاه‌های هسته‌ای اوکراین نیز این مسأله را تأیید کرده است.
نیروهای نظامی روسیه حدود یک‌ماه پیش نیروگاه هسته‌ای چرنوبیل را تحت کنترل خود درآوردند با این‌حال کارکنان اوکراینی این مرکز اجازه یافتند فعالیت این مرکز مهم را ادامه دهند.
گفته می‌شود جابه‌جایی نیروهای روسیه ممکن است بخاطر در معرض قرار گفتن سربازان روس در برابر تشعشعات هسته‌ای و بالاگرفتن نگرانی‌ها در این باره بوده باشد.
گفته می‌شود سربازان روسی مستقر در نیروگاه اتمی و خود شهر چرنوبیل به مقصد بلاروس حرکت کرده‌اند.                           ",https://www.asriran.com/003Uh7
832976,۱۴۰۱/۰۱/۱۲,بین الملل,آمریکا: تقاضای روبل در ازای گاز نشان دهنده درماندگی روسیه است,پوتین روز پنجشنبه در نشستی با مسئولان صنایع هوایی این کشور، در عین حال تاکید کرد که مسکو به تعهداتش در قبال مشتریان گاز براساس قیمت‌ها و حجم‌های مندرج در قراردادها متعهد خواهد بود.,"سخنگوی وزارت خارجه آمریکا ادعا کرد که تقاضای روسیه برای دریافت روبل در ازای خرید گاز از این کشور نشان دهنده درماندگی مسکو است.


به گزارش بامداد جمعه ایرنا از ""الجزیره""، ند پرایس سخنگوی وزارت خارجه آمریکا مدعی شد این درخواست از سوی روسیه نشان دهنده درماندگی مسکو است. 
ولادیمیر پوتین رئیس جمهور روسیه تاکید کرد: کشورهایی که در لیست کشورهای «غیردوست» قرار گرفته‌اند باید از ابتدای ماه آوریل (روز جمعه)، هزینه گاز را به روبل بپردازند. 
پوتین روز پنجشنبه در نشستی با مسئولان صنایع هوایی این کشور، در عین حال تاکید کرد که مسکو به تعهداتش در قبال مشتریان گاز براساس قیمت‌ها و حجم‌های مندرج در قراردادها متعهد خواهد بود. 
وی تاکید کرد: نپرداختن هزینه گاز به روبل از سوی مشتریان به معنای عمل نکردن به تعهدات تلقی خواهد شد و خود آن‌ها مسئول عواقب این موضوع خواهند بود. 
با این حال سه کشور اروپایی انگلیس، فرانسه و آلمان اعلام کردند که با پرداخت بهای گاز وارداتی از روسیه با استفاده از روبل ارز ملی روسیه مخالف هستند. 
اولاف شولتز صدراعظم آلمان نیز روز پنجشنبه تاکید کرد که برلین برای گاز روسیه فقط ارز یورو پرداخت خواهد کرد. 
پوتین روز ۲۳ مارس (۳ فروردین) اعلام کرد که کشورهای تحریم کننده روسیه باید بهای گاز را به روبل بپردازند و به دولت، بانک مرکزی و شرکت گازپروم این کشور یک هفته مهلت داد تا قراردادهای فروش گاز را به روبل تبدیل کنند. 
این اقدام روسیه، واکنش گروه هفت را به دنبال داشت و آن‌ها اعلام کردند که بهای گاز خریداری شده از روسیه را به روبل پرداخت نمی‌کنند. اگرچه آلمان یکی از بزرگترین مشتریان گاز روسیه خواستار شفاف‌سازی نحوه انجام نقل و انتقالات مالی به روبل شده است. 
پوتین دستوری را امضا کرده است که براساس آن، کشورهای غیردوست باید حسابی را در بانک‌های روسیه افتتاح کنند و از امروز جمعه اول آوریل، پرداخت‌ها باید از طریق این حساب‌ها و به روبل انجام شود.

                           ",https://www.asriran.com/003Uh6
832975,۱۴۰۱/۰۱/۱۲,اجتماعی ,فراخوان مشمولان متولد سال ۱۳۸۳ برای خدمت سربازی,مشمولان دارای معافیت موقت پزشکی و یا کفالت، پس از انقضاء مدت اعتبار آن، می‌بایست ظرف مدت یک ماه برای رسیدگی مجدد به وضعیت خدمتی خود به دفاتر مذکور مراجعه کنند.,"سازمان وظیفه عمومی نیروی انتظامی، کلیه مشمولان غایب و غیر غایب متولد سال‌های ۱۳۵۵ تا ۱۳۸۳ را برای تعیین تکلیف وضعیت خدمتی خود فراخواند.
به گزارش پایگاه خبری پلیس، سازمان وظیفه عمومی انتظامی جمهوری اسلامی ایران در اطلاعیه‌ای اعلام کرد: کلیه مشمولان غایب و غیر غایب متولد سال‌های ۱۳۵۵ تا۱۳۸۳می بایست مطابق قوانین و مقررات خدمت وظیفه عمومی وضعیت خدمتی خود را تعیین تکلیف کنند. 
افرادی که قبل از سن مشمولیت ترک تحصیل کرده و یا فارغ التحصیل شده اند، با ورود به سن مشمولیت (۱۸ سال تمام)، ۶ ماه مهلت دارند تا وضعیت خدمتی خود را مشخص کنند. 
دانش آموزان، دانشجویان و طلاب علوم دینی مشمول که دارای معافیت تحصیلی بوده و برابر سقف سنوات تحصیلی تعیین شده، مشغول به تحصیل هستند در صورت ترک تحصیل، انصراف، اخراج و یا فراغت از تحصیل، حداکثر به مدت یک سال مهلت معرفی خواهند داشت. 
متعهدین خدمت در نیروهای مسلح یا دستگاه‌های دولتی که قبل از اتمام تعهد، به هر دلیل شرایط ادامه خدمت را ندارند، از تاریخ انصراف از تعهد، حداکثر به مدت ۶ ماه مهلت داشته تا با مراجعه به دفاتر پلیس+۱۰ برای ادامه خدمت دوره ضرورت اقدام کنند. 
مشمولان دارای معافیت موقت پزشکی و یا کفالت، پس از انقضاء مدت اعتبار آن، می‌بایست ظرف مدت یک ماه برای رسیدگی مجدد به وضعیت خدمتی خود به دفاتر مذکور مراجعه کنند. 
همچنین مشمولانی که در مهلت تعیین شده وضعیت خدمتی خود را مشخص نکنند وارد غیبت شده و برابر ماده ۱۰ قانون خدمت وظیفه عمومی، با محرومیت‌های اجتماعی از جمله‌عدم استخدام، عدم امکان دریافت وام، عدم دریافت مستمری از سازمان‌های دولتی و وابسته و نهادهای قانونی، عدم صدور پروانه کسب و… مواجه خواهند شد. 
طبق ماده ۵۸ قانون خدمت وظیفه عمومی، مشمولانی که مدت غیبت اولیه آنان در زمان صلح تا ۳ ماه باشد، ۹۰ روزاضافه خدمت و چنانچه مدت غیبت اولیه آنان در زمان صلح بیشتر از ۳ ماه باشد تا۱۸۰ روز اضافه خدمت خواهند داشت. 
گفتنی است، مشمولانی که مدت غیبت اولیه آنان بیش از یک سال می‌باشد، علاوه بر ۶ ماه اضافه خدمت، مشمول فراری نیز محسوب شده و به مراجع صالح قضائی معرفی می‌شوند. 
در این اطلاعیه آمده است: متقاضیان در صورت نیاز به اطلاعات بیشتر می‌توانند از طریق پایگاه اطلاع‌رسانی سازمان به نشانی www. vazifeh. police. ir، سامانه تلفن گویا به شماره ۰۹۶۴۸۰ و یا کانال سازمان درپیام رسان سروش به نشانی khabaresarbazi @ از آخرین اخبار مربوطه مطلع شوند.                            ",https://www.asriran.com/003Uh5
832974,۱۴۰۱/۰۱/۱۲,اقتصادی,۱۲ نکته درباره پلاستیک‌ها، آفت‌های مصنوعی محیط زیست,انواع پلاستیک‌ها از جمله کیسه‌های پلاستیکی به دلیل ترکیباتشان تجزیه ناپذیرند و صدها سال بدون آنکه تجزیه شوند در محیط باقی‌ می‌مانند.,"پلاستیک‌ها به دلیل سهولت مصرف و قیمت پایین، محصولاتی هستند که در مقیاس انبوه در دنیای امروز مصرف می‌شوند اما افزایش روزافزون میزان تولیدات پلاستیکی، محیط زیست را در خطر بزرگی قرار می‌دهد.

به گزارش ایسنا، دو سال از شروع پاندمی کووید ۱۹ می‌گذرد و لزوم رعایت پروتکل‌های بهداشتی سبب شده تا استفاده از مواد پلاستیکی به طرز چشم گیری افزایش یابد. نوروز ۱۴۰۱ نیز که به صورت غیررسمی اولین عیدی است که با شرایط مطلوب تری از نظر شیوع بیماری کرونا برگزار می‌شود، فرصتی شده تا مردم به نقاط مختلف سفر کنند و البته زباله‌های اغلب همراه با پلاستیک خود را نیز به محیط زیست هدیه دهند.
۱۲ نکته درباره پلاستیک‌ها، اهمیت توجه به این موضوع و لزوم کاهش مصرف آن را به ما گوشزد می‌کند:
ـ پلاستیک‌ها موادی هستند که تجزیه آن بیش از ۴۵۰ سال تخمین‌زده شده است.
ـ انواع پلاستیک‌ها از جمله کیسه‌های پلاستیکی به دلیل ترکیباتشان تجزیه ناپذیرند و صدها سال بدون آنکه تجزیه شوند در محیط باقی‌ می‌مانند.
ـ بر اساس آمارهای جهانی، ایران جزو ۲۰ کشور اول دنیا در تولید زباله‌های ‌پلاستیکی است.
ـ ایران سالانه حدود ۴ میلیون تن زباله پلاستیکی تولید می‌کند.
ـ هر ایرانی روزانه به‌طور متوسط سه کیسه پلاستیکی مصرف می‌کند که ۹۶ درصد آن مستقیم وارد سطل‌های زباله می‌شود.
ـ بلع مواد پلاستیکی بزرگترین عامل تلف شدن موجودات دریایی و ۸۰ گونه جانوری مختلف در دنیا است.
ـ پلیمرهای زیست تخریب‌پذیر بر پایه‌ نشاسته‌ ترموپلاستیک و نانوالیاف طبیعی محصولاتی هستند که استفاده از آنها موجب کاهش آلایندگی محیط زیست می‌شود.
ـ به همراه داشتن یک ساک خرید پارچه‌ای، استفاده از بطری آب چند بار مصرف، اجتناب از قاشق و چنگال‌های یک بار مصرف از جمله راهکارهای کاهش مصرف و تولید زباله‌های ‌پلاستیکی هستند.
ـ با توجه به اینکه این موضوع به یک آیین تبدیل شده بهتر است هم وطنان از کاشت سبزه در داخل ظروف یک‌بار مصرف خودداری کنند.
ـ مصرف حداقلی از کیسه‌های پلاستیکی  و ظروف و کالاهای پلاستیکی یکبارمصرف و جایگزین کردن محصولات پایدار مثل کیسه‌های پارچه‌ای، سبدهای خرید، سفره‌های پارچه‌ای، لیوان و ظروف غیرپلاستیکی و ... می‌تواند بر کاهش آلودگی محیط زیست و جلوگیری از تخریب مناطق و چشم اندازهای طبیعی کشور بسیار موثر باشد.
ـ به‌منظور کاهش مصرف کیسه‌های پلاستیکی لازم است سیاست‌های بازدارنده‌ای مانند افزایش قیمت کیسه‌های پلاستیکی اعمال و این اقلام تا حدی از دسترس عموم خارج شود.
                           ",https://www.asriran.com/003Uh4
832973,۱۴۰۱/۰۱/۱۲,فرهنگی/هنری,واژه‌های رایج در فارسی با ریشه ترکی,واژه ترکی آچمز از دو جزء تشکیل شده است: «آچ» (باز کردن) _ مز (پسوند نفی). بنابراین آچمز در اصل یعنی باز نکردن یا بازنشدنی.,"«بشقاب»، «آچمز»، «تومان»، «ناقلا»، «پاتوق» و «مغازه» که از واژه‌های رایج زبان فارسی هستند، در زبان ترکی ریشه دارند.

به گزارش ایسنا، «یک فنجان واژه‌شناسی» سلسله یادداشت‌هایی است که به کالبدشکافیِ برخی واژه‌های رایج در فارسی می‌پردازد و چند و چونِ پیدایش و تحولِ آن‌ها را می‌کاود. این یادداشت‌ها توسط بهروز صفرزاده، از اعضای هیئتِ مؤلفانِ مؤسسه لغت‌نامه دهخدا، نوشته و در وبگاه و شبکه‌های اجتماعیِ این مؤسسه منتشر می‌شود.
در ادامه مروری خواهیم داشت بر برخی از واژه‌های پرکاربرد در زبان فارسی که ریشه ترکی دارند:
آچمز
وقتی کسی را آچمز می‌کنید، او را در بن‌بست قرار می‌دهید و گیر می‌اندازید.
 این اصطلاح در اصل مربوط به بازی شطرنج است.
«آچمز» درباره مهره‌ای به کار می‌رود که محافظ شاه است و اگر آن را حرکت دهند، شاه کیش می‌شود.
واژه ترکی آچمز از دو جزء تشکیل شده است: «آچ» (باز کردن) _ مز (پسوند نفی). بنابراین آچمز در اصل یعنی باز نکردن یا بازنشدنی. 
واژه «آچار» نیز از همین ریشه ترکی «آچ» است، چون آچار ابزار باز کردن پیچ و مهره است
پاتوق
«پاتوق» جایِ ثابت و مشخصی است که دو یا چند نفر با هم قرار می‌گذارند هر چند وقت یک بار در آن‌جا همدیگر را ببینند و گپ بزنند، مثلاً کافه یا قهوه‌خانه.واژه «پاتوق» از دو جزء تشکیل شده‌است:پا: پایِ؛ کنارِتوق: در ترکی به معنیِ بیرق یا عَلَم.داستان از این قرار است که در قدیم سربازان پایِ توق، یعنی کنارِ بیرق یا عَلَم، جمع می‌شدند و بعد به سویِ مقصد به راه می‌افتادند.
مغازه
واژه «مغازه» از واژه mağaza ترکیِ استانبولی (عثمانی) به معنیِ «فروشگاه» گرفته شده و خودِ این واژه ترکی هم برگرفته از واژه فرانسویِ magasin (ماگازَن) به همین معنی است.این واژه فرانسوی و همچنین‌ واژه انگلیسیِ  magazine، به معنیِ انبار یا مخزن، هر دو از واژه عربیِ «مَخازِن» (جمعِ مخزن) گرفته شده‌اند.فروشگاه انبار یا مخزنِ کالاهاست.معنیِ دیگرِ magazine یعنی «مجله» هم ناشی از این است که مجله را مخزنِ اطلاعات دانسته‌اند.
 ناقلا
واژه «ناقلا»، به معنیِ زرنگ و زیرک، از دو جزء تشکیل شده‌است:نا- (پیشوند) + قُلا (در ترکی به معنیِ آسان).بنابراین «ناقلا» در اصل یعنی کسی که راحت و آسان گول نمی‌خورَد.در ترکیِ استانبولی kolay یعنی آسان و راحت.
تومان
واژه ترکیِ «تومان» در اصل عدد و به معنیِ «ده هزار» بوده و به‌ویژه برای بیانِ تعدادِ سربازان به کار می‌رفته‌ است؛ مثلاً می‌گفتند «یک تومان لشکر»، یعنی ده هزار سرباز.در دوره مغول و ایلخانی (قرنِ هفتم و هشتمِ هجری)، «تومان» سکه‌ای معادلِ ده هزار دینار بود.امروزه هر تومان معادلِ ده ریال است.
بشقاب
واژه ترکیِ «بشقاب» از دو جزء تشکیل شده‌است:بُش: خالیقاب: ظرفبنابراین «بشقاب» در اصل یعنی ظرفِ خالی.پس اگر می‌خواهید بشقاب‌هاتان بامسمّا باشند، سعی کنید آن‌ها را خالی نگه دارید.
                           ",https://www.asriran.com/003Uh3
832972,۱۴۰۱/۰۱/۱۲,اخبار سلامت,هشدار سگ رباتیک درباره کرونا,این سگ رباتیک با گشت زنی در یک محله مسکونی در شرق چین کارهایی را که افراد می‌بایست در طول بیماری انجام دهند، اعلام کرده است.,"محققان چینی برای اعلام هشدارهای لازم درباره بیماری کووید-۱۹ به افراد ساکن در مناطق مسکونی مختلف، از سگ‌های رباتیک کمک گرفته‌اند.

به گزارش ایسنا و به نقل از نیویورک پست، در شرایط اخیر که ویروس کرونا در تمام جهان سرک کشیده و افراد بسیاری به دلیل ابتلا به این ویروس خطرناک جان خود را از دست داده‌اند، استفاده از ربات‌ها می‌تواند راه حل خوبی برای انجام امور باشد.
دانشمندان تاکنون سگ‌های رباتیک مختلفی را توسعه داده‌اند که هر کدام از آنها قابلیت‌های متنوعی دارند و می‌توانند کارهایی مانند گشت زنی در مرزها تا کمک به پلیس‌ها در گرفتن گروگان‌گیرها را انجام دهند. پیش از این دویدن، پریدن و حرکات جالب سگ‌های رباتیک را دیده‌ایم، اکنون یک سگ رباتیک، با حمل یک بلندگو اقداماتی که افراد باید در دوران شیوع کرونا انجام دهند را به آنها گوشزد کرده است.
از زمان شیوع کووید-۱۹ در جهان کشورهای مختلف از رباتها برای کارهای مختلفی کمک گرفته اند. طی این مدت ربات‌های بسیاری برای انجام کارهای مختلف توسعه داده شده‌اند که می‌توان به سگ‌های رباتیک برای مقابله با کروناویروس در فروشگاه بانکوک، ربات ارسال محصولات در واشنگتن یا یک ربات همیار پرستار در یک بیمارستان در بلژیک که تب افراد را می‌سنجد و وظیفه ارسال دارو به بیماران را بر عهده دارد، اشاره کرد. حال در چین از آنها برای هشدار به افراد استفاده کرده‌اند.
اخیرا چینی‌ها با تعبیه یک بلندگو بر روی یک سگ رباتیک از او برای اعلام اقدامات ایمنی لازم در هنگام شیوع بیماری کووید-۱۹ استفاده کرده‌اند. این سگ رباتیک با گشت زنی در یک محله مسکونی در شرق چین کارهایی را که افراد می‌بایست در طول بیماری انجام دهند، اعلام کرده است.
این ربات در حین گشت زنی در یک منطقه مسکونی عبارت‌هایی مانند ""ماسک بزنید""، ""دست‌هایتان را مکرر بشویید""، ""دمای بندتان را چک کنید"" و برخی اقدامات ایمنی لازم را به صورت بلند اعلام می‌کرد.
                           ",https://www.asriran.com/003Uh2
832971,۱۴۰۱/۰۱/۱۲,فرهنگی/هنری,یزد/ توضیحات گروه موسیقی اردکانی درباره لغو کنسرت‌شان توسط اماکن/ فقط اجازه یک شب کنسرت به شرط حضور مسئولان را داریم,اعضای این گروه موسیقی در بهت و حیرت مجبور شدند با بغضی که ناشی از غضب بی‌مدیریتی مسئولان بود، لغو برنامه را با پوزش‌ها به بینندگان خود اعلام کنند اما ببیندگان در حالتی ناباورانه چندساعتی را برای اجرا به انتظار نشستند و در نهایت با دلخوری محل را ترک کردند.,"کنسرت یک گروه هنری با سابقه به رغم اخذ مجوز از اداره کل فرهنگ و ارشاد اسلامی در روزهای پایانی سال گذشته برای اجرا در ایام نوروز، در ششمین سال متوالی از اجرای خود به ناگهان با ممانعت توسط اماکن از اجرای خود بازماند.
به گزارش ایلنا، هشتم فروردین ماه در حالی که جمعی از هنردوستان برای اجرای یک موسیقی زنده در خانه سنایی اردکان در انتظار اجرای موسیقی زنده بودند و برای این برنامه هنری بلیت نیز خریداری شده بود، تنها چند دقیقه مانده به آغاز برنامه به ناگهان با یک تماس تلفنی اجرای این برنامه زنده لغو شد.
اعضای این گروه موسیقی در بهت و حیرت مجبور شدند با بغضی که ناشی از غضب بی‌مدیریتی مسئولان بود، لغو برنامه را با پوزش‌ها به بینندگان خود اعلام کنند اما ببیندگان در حالتی ناباورانه چندساعتی را برای اجرا به انتظار نشستند و در نهایت با دلخوری محل را ترک کردند.
دلجویی استاندار یزد شایعات فضای مجازی است
ارشیا قاضی؛ عضو گروه هنری «بیداد» در گفت وگو با خبرنگار ایلنا در تشریح ماجرای رخ داده با بیان اینکه در پنج سال گذشته و در ایام نوروز در بافت‌ تاریخی اردکان اجرای زنده موسیقی داشته‌ایم اظهار داشت: چند سال‌ پیش در دولت تدبیر و امید بدون مجوز اجرا داشتیم و اجرایمان در حد نیم ساعت بود و هیچ مشکلی هم نداشتیم و کسی نیز مانع اجرای ما نشد.
وی با بیان اینکه امسال برای اجرای طولانی تر خواستیم که مجوز بگیریم افزود: اوایل اسفند 1400 برای گرفتن مجوز اقدام کردیم و فرایند مربوطه را طی کردیم و در هفته پایانی اسفند موفق به اخذ مجوز از سوی اداره کل فرهنگ و ارشاد اسلامی شدیم.
قاضی با بیان اینکه در فضای مجازی مطرح شد که استاندار یزد   پس از لغو کنسرت با  اعضای گروه تماس تلفنی داشته‌اند و از ما در اجرای کنسرت حمایت کرده و موضوع حل شده است گفت: چنین چیزی شایعه فضای مجازی است و استاندار یزد هیچ تماسی با من و یا هیچ یک از اعضای گروه نداشته اند بلکه مشاور استاندار تماس گرفتند.
وی با بیان اینکه در این تماس تلفنی مطرح شد تنها یک روز با حضور مسئولان استان اجازه برگزاری دارید اضافه کرد: وقتی در مورد برگزاری روزهای دیگری که مجوز برگزاری داریم سئوال کردیم پاسخ دادند که فعلا همین یک روز را برگزار کنید تا در مورد بقیه روزها نیز تصمیم‌گیری کنیم.
قاضی با تاکید بر اینکه متاسفانه این اقدام مسئولان موجب بی‌اعتمادی اعضای گروه شده است اظهار داشت: وقتی با اطلاع از نوازندگی بانوان در گروه برایمان مجوز صادر کرده‌اند و تلفنی مانع برگزاری می‌شوند و دوباره فرماندار اردکان اعلام کردند مشکلی در برگزاری نیست اما دوباره با تماس تلفنی مانع برگزاری شدند چه اعتمادی باقی می‌ماند.
وی ادامه داد: زمانی مجوز کتبی اداره ارشاد را به گروه هنری می‌دهند که موافقت تمام ارگان‌های مربوطه شهر را داشته باشید؛ ما همه مجوزها را گرفتیم و مجوز کتبیِ اداره ارشاد برای برگزاری این رویداد هنری به ما داده شد.
این عضو گروه هنری خاطرنشان کرد: شب قبل از اجرا تماس گرفتند که از اماکن کل استان یزد اعلام شده این برنامه نباید برگزار شود و متاسفانه علتش را هم برای ما مشخص نکردند اما روز برنامه اعلام شد می‌توانید برگزار کنید.
وی با تاکید بر اینکه تا برای ما شفاف‌سازی نشود که چه مشکلی داشتیم و به رغم مجوز مانع اجرای ما شدند حاضر نیستیم همان یک شب اجرا را با حضور مسئولان هم داشته باشیم.                           ",https://www.asriran.com/003Uh1
832966,۱۴۰۱/۰۱/۱۲,سیاسی,شد جمهوری اسلامی به پا / که هم دین دهد هم دنیا به ما,نام شاعر اولین سرود جمهوری اسلامی ایران (ابوالقاسم حالت) نشان می‌دهد انقلاب ایران تا چه حد مردمی بوده که محتوا را به شاعری ایدیولوژیک نسپردند.,"عصر ایران؛ مهرداد خدیر- اهمیت سالروز نخستین همه‌پرسی تاریخ ایران برای تغییر نوع حکومت در پی پیروزی انقلابی ضد‌سلطنتی، چنان است که به‌قاعده باید همراه با انواع جشن‌ها و برنامه‌ها باشد اما در سکوت کامل برگزار می‌شود و در واقع هیچ آیینی ندارد و اعلام تعطیلی آن تنها تعطیلات نوروز در هفتۀ دوم را تثبیت کرده است. امسال البته جمعه است ولی چون قبل از 13 فروردین است عملا تعطیلی هفتۀ دوم را که منحصر به مدارس بود به مراکز دیگر هم سرایت داد. (شگفتا که ایدئولوگ‌های حکومت تازه، سیزده‌به‌در را خرافی می‌دانستند و بی میل نبودند حذف شود اما با اعلام تعطیلی 12 فروردین همه در این روز به استقبال سیزده می‌روند و نهایت این است که تلویزیون نمی‌گوید سیزده‌به‌در و می‌گوید روز طبیعت! در حالی که اگر رفراندوم فی‌المثل روز 20 فروردین برگزار و تعطیل اعلام شده بود، دیگر به عید ربطی نداشت.)  مناسبت 12 فروردین، «روز جمهوری اسلامی ایران» است و چنانچه اشاره شد قرار گرفتن آن در پایان نوروز این روز را مثل 29 اسفند -روز ملی شدن صنعت نفت- در واپسین روز سال به بخشی از عید تبدیل کرده و مناسبت آن کمتر به یاد می‌آید.   البته یک قرائت نیز که به مرور دست بالاتر را پیدا کرده چندان علاقه‌ای به دو اصطلاح مدرن  ""جمهوری"" و ""همه‌پرسی"" ندارد و شاید اگر چندان در 12 فروردین درنگ نمی‌کنند از آن رو باشد که مشارکت بالای 90 درصد با ریزش مشارکت به زیر 50 درصد در آخرین انتخابات مقایسه نشود.  فراتر از این اشارات و در چهل‌و‌سومین سالروز برگزاری رفراندوم جمهوری اسلامی ایران این نکات را می‌توان یادآور شد:
1. همه‌پرسی (‌واژۀ برساختۀ داریوش آشوری به‌جای رفراندوم) در روزهای 10 و 11 فروردین 1358 خورشیدی برگزار شد نه 12 فروردین. در این روز نتیجه اعلام شد و رهبری فقید انقلاب، تأسیس جمهوری اسلامی ایران را در پی آن رفراندوم رسماً اعلام کردند.
  ایران، کشوری قدیم است و هرگز مستعمره نبوده و در زمره معدود کشورهایی که روز استقلال ندارد و از این رو قرار بود 12 فروردین روز ملی ایران باشد و سران خارجی این روز را تبریک بگویند اما عملا کارکرد آن به 22 بهمن انتقال یافته حال آن که 22 بهمن، سلبی است چون حکومت پادشاهی را برانداخته و 12 فروردین ایجابی است چون تأسیسی است.
  (شهرداری تهران در دورۀ جدید در بهمن 1400 جشن پرچم برپا کرد حال آن که مناسبت آن 12 فروردین بود. 22 بهمن سالروز پیروزی انقلاب ضد‌سلطنتی بود و 12 فروردین سالگرد تأسیس جمهوری اسلامی است و به همین خاطر در این فاصلۀ 50 روزه از مهندس بازرگان به عنوان نخست وزیر دولت موقت انقلاب اسلامی یاد می‌شد و عنوان جمهوری اسلامی به کار نمی‌رفت).2. امام خمینی می‌توانست در فردای پیروزی انقلاب اسلامی و در بامداد 23 بهمن 1357 فرمان تشکیل جمهوری اسلامی را صادر کند اما چنین نکرد و ترجیح داد این تأسیس با برگزاری رفراندوم و بر پایۀ مراجعۀ مستقیم به آرای عموم مردم در سراسر ایران و در تمام شهرها و روستاها باشد.
   شاید به این خاطر که انقلاب بیشتر در شهرهای بزرگ جریان داشت و نسبت مشارکت‌کنندگان و حاضران در خیابان با همۀ جمعیت ایران به دقت مشخص نبود و به لحاظ بین‌المللی نیز همه پرسی مشروعیت‌زاتر است تا تظاهرات اعتراضی ولو مانند راه‌پیمایی‌های تاسوعا و عاشورای 57 چشم‌گیر و در حد همه‌پرسی بوده باشد.   همه‌پرسی -خاصه اگر با نظارت بین‌المللی باشد- جای هیچ چون‌و‌چرا باقی نمی‌گذارد ضمن این که در فرمان نخست‌وزیری مهندس بازرگان و قبل از پیروزی انقلاب هم به این مأموریت اشاره شده بود. (در حکم آمده بود: انجام رفراندوم و رجوع به آرای عمومی ملت درباره تغییر نظام سیاسی کشور به جمهوری اسلامی).

3. در تاریخ ایران هرگز سابقه نداشته حکومت جدید با همه‌پرسی مستقر شده باشد. مراجعه به نظر نخبگان مانند کاری که نادر در دشت مغان انجام داد البته پیشیینه دارد اما برگزاری رفراندوم امری کاملا مدرن است. چرا که تا قبل از الغای نظام ارباب رعیتی اساسا عوام محلی از اعراب نداشتند. چندان که خود انقلاب بسیار کم تلفات و سریع هم امری مدرن بود.  تاریخ ایران، تاریخ سلطۀ ایل‌ها و آل‌ها‌ست که از حاشیه به متن می‌آمده‌اند و پادشاهی را برمی‌انداختند و رییس ایل جدید خود بر تخت می‌نشست.   اساسا خود رفراندوم در تاریخ معاصر هم چندان مسبوق به سابقه نیست.به یاد آوریم یکی از دلایل مخالفت روحانیت سنتی با رفراندوم انحلال مجلس در دولت دکتر مصدق نه فقط سکوت قانون‌اساسی مشروطه که باور نداشتن به این وسیله به عنوان منبع مشروعیت حکومت بود چندان که 10 سال بعد در مخالفت با رفراندوم انقلاب شاه و ملت یا انقلاب سفید هم در نامۀ آیت‌الله گلپایگانی به شخص شاه به همین نکته استناد شد.4. عنوان پیشنهادی مهندس بازرگان نخست وزیر دولت موقت برای نام حکومت جدید و ظاهراً بر اساس مصوبۀ شورای انقلاب، «جمهوری دموکراتیک اسلامی» بود اما امام خمینی گفت : «جمهوری اسلامی، نه یک کلمه کم و نه یک کلمه زیاد». سخنی که هم پیشنهاد بازرگان و افزودن واژۀ «دموکراتیک» را رد می‌کرد و هم خواست نیروهای سنتی را که با واژۀ «جمهوری» میانه نداشتند و خواستار تشکیل «حکومت اسلامی» یا «حکومت عدل اسلامی » بودند.

    اصرار بازرگان به افزودن واژۀ دموکراتیک اگرچه به خاطر نگرانی از قرائت‌های غیر دموکراتیک بود اما ضرورتی نداشت چون در حکم نخست‌وزیری هم ""تغییر نظام سیاسی به جمهوری اسلامی"" آمده بود نه "" جمهوری دموکراتیک اسلامی"" ضمن این که صِرف نام حکومت، تضمین‌کنندۀ دموکراتیک بودن ساز‌و‌کارهای آن نیست کما این‌که در عنوان حکومت‌های توتالیتر یا کمونیستی در اروپای شرقی هم واژۀ «دموکراتیک» بود در حالی که چند پادشاهی در اروپا از قوی‌ترین دموکراسی‌های دنیا هستند و با پدیدۀ جمهوری‌های موروثی هم روبه‌رو شده‌ایم و بارزتر از همه «جمهوری دموکراتیک خلق کره» که به نام کرۀ شمالی می‌شناسیم که از کیم ایل سونگ به کیم ایل جونگ رسید و اکنون کیم جونگ اون حاکم است: پدربزرگ و پدر و نوه.
5. رفراندوم جمهوری اسلامی وزن اندک گروه‌های مارکسیستی در جامعه را نیز به رغم سر‌و‌صدای فراوان آنان نشان داد. از این رو بی‌گمان اگر انواع دیگری از حکومت هم به رأی گذاشته می‌شد باز جمهوری اسلامی رأی می‌آورد نه جمهوری دموکراتیک خلق ونمونه‌های دیگر. در آن زمان البته رقابت اصلی با گفتمان چپ بود و صدای سکولارهایی چون مصطفی رحیمی و هما ناطق چندان شنیده نمی‌شد.
6. در برگه‌های رأی فرض بر تغییر «رژیم سابق» بود بنا‌براین گزینۀ نظام سلطنتی عملا منتفی بود. ضمن این که در برگه آمده بود «‌که قانون اساسی آن از تصویب ملت خواهد گذشت». از این رو برخی خرده گرفتند که مادام که قانون اساسی تصویب نشده مردم نمی‌دانند جمهوری اسلامی چیست و بعدتر و بر اساس قانون اساسی جدید باید رأی گرفته شود. آنان بعدها یادآور شدند در آن زمان بحث ولایت فقیه مطرح نبود و در پیش‌نویس قانون‌اساسی هم نیامده بود و در مجلس خبرگان که خود جانشین مجلس مؤسسان شد افزوده شد.   در این بحث‌ها آنچه نادیده گرفته می‌شود اما کاریزما و نفوذ فوق‌العاده و اسطوره‌وار شخص امام خمینی است که هر چه از توده‌های مردم می‌خواست انجام می‌دادند و وقتی روشن‌فکران منتقد هم مجذوب آن شخصیت شده بودند عامه جای خود داشت. کاریزمایی چنان که از لایه‌های سنتی هم کسی یارای آن نداشت تا بگوید زنان حق رأی ندارند. (سخنی که مشروطه خواهِ آزاده‌ای در اندازه و آوازۀ سید حسن مدرس هم کمتر از 60 سال قبل و در آغاز قرن با صدای بلند گفته بود).  جدای اینها تعبیر «تعرفۀ انتخاباتِ رفراندوم» در برگه‌ها نشان می‌دهد چقدر در این زمینه بی‌تجربه و تازه‌کار بودیم. چرا که انتخابات با رفراندوم متفاوت است و دو مقولۀ جدایند.7. نویسندۀ این سطور در روز 10 فروردین 1358 و در مدرسۀ راهنمایی مفید در بالای میدان انقلاب نورالدین کیانوری دبیرکل حزب تودۀ ایران را دید که به جمهوری اسلامی ایران رأی داد و روز بعد هم در روزنامه‌ها خواندیم امیر عباس هویدا که 13 سال نخست وزیر بود و عبدالله ریاضی که 12 سال رییس مجلس شورای ملی و عباس‌علی خلعتبری وزیر خارجۀ سابق نیز در زندان پای صندوق حاضر شده‌اند. هویدا البته از اعلام رأی و این که آری انداخته یا نه خودداری کرد و مطابق تربیت اروپایی گفت «رأی، شخصی است» اما آن دو برگۀ آریِ خود را به خبرنگاران نشان دادند با این گمان شاید که نجات یابند.  هر سه نفر کمتر از 10 روز بعد اعدام شدند.8. آیت‌الله گلپایگانی از مراجع ثلاث قم، در پیام تبریک بعد از رفراندوم از جمهوری اسلامی به عنوان «ولایت فقها» نام برد ولی امام خمینی اشاره‌ای به «ولایت فقیه» نکرد. بعدتر روشن شد که تلقی برخی مراجع این بوده که حکومت تحت نظارت فقیهان منتخب مراجع اراده می‌شود. ایده‌ای که در قالب شورای نگهبان بدون انتساب به مراجع و با حکم مستقیم رهبری اجرایی شد.
9. شاعر اولین سرود جمهوری اسلامی ایران*، ابوالقاسم حالت است که شهرت انقلابی و اسلامی نداشت و همین نشان می‌دهد انقلاب ایران تا چه حد مردمی بوده که اصراری بر قرائت‌های ایدیولوژیک وجود نداشته که محتوای سرودی رسمی را به شاعر غیر ایدیولوژیک سپردند.
این سرود که تا سال 1371 رسمیت داشت و برنامه‌های صدا و سیما با آن شروع می‌شد به خاطر زمان بیش از یک دقیقه‌ و فرود ناگهانی در میانه -که تصور پایان آن را در شنونده ایجاد می‌ کرد کنار گذاشته شد اما مصراع اول آن در خاطره‌ها مانده است:
شد جمهوری اسلامی به پاکه هم دین دهد هم دنیا به ما  به زبان ساده و دور از تفسیر و تعبیر می‌توان گفت: راز رأی 98 درصدی و انتظار مردم از جمهوری اسلامی ایران در همین چند کلمه نهفته است: «هم دین دهد هم دنیا به ما».10. کارنامۀ جمهوری اسلامی ایران را باید در روز جمهوری اسلامی بررسید و در 22 بهمن باید به اهداف انقلاب پرداخت اما این دو با هم خلط شده است. درست است که جمهوری اسلامی مولود انقلاب اسلامی است و مهم ترین شعار انقلاب هم «استقلال، آزادی، جمهوری اسلامی» بوده اما انقلاب، بار تخریبی و براندازی دارد ( فرو ریختن ساختمانی به قصد بنا کردن بنای تازه) و جمهوری اسلامی و نظام، ماهیت تأسیسی (احداث بنای جدید).
  نظریۀ استمرار انقلاب البته به مرور به گفتمان مسلط تبدیل شده و واژۀ ""نظام"" تحت‌الشعاع آن قرار گرفته است. هر چند با این هدف بوده که حکومت اسیر مناسبات جهانی و مقررات بوروکراتیک و اداری نشود و روحیۀ شورانگیز خود را حفظ کند اما سبب شده انتقاد به عملکردهای کسانی که بعضا در انقلاب نقشی نداشته اند به حساب اصل انقلاب گذاشته شود و رسانه‌های برانداز که مخالف اصل انقلاب‌اند نیز میوه‌های خود را بچینند.
 
------------------------------
*متن کامل اولین سرود از این قرار بود:

شُد جمهوری اسلامی به پا  که هم دین دهد، هم دنیا به ما از انقلابِ ایران، دِگر  کاخ ستم، گشته زیر و زِبَر تصویر آیندۀ ما  نقشِ مرادِ ماست نیروی پایندۀ ما   ایمان و اتحادِ ماست یاری‌گرِ ما دستِ خداست ما را در این نبرد، او رهنماست در سایۀ قرآن، جاودان  پاینده بادا ایران  آزادی، چو گل‌ها در خاکِ ما شکفته شد از خونِ پاکِ ما ایران، فرستد با این سرود ‌رزمندگانِ وطن را درود آیینِ جمهوریِ ما ‌پشت و پناه ماست سود سلحشوری ما ‌آزادی و رفاه ماست شام سیاهِ سختی گذشت ‌خورشید بختِ ما تابنده گشت در سایۀ قرآن، جاودان  پاینده بادا ایران
 


                            ",https://www.asriran.com/003Ugw
832970,۱۴۰۱/۰۱/۱۲,حوادث,بوشهر/ دومین مامور حادثه تیراندازی در دیلم شهید شد,"در این حادثه همکار وظیفه ستوان سوم ""سید نوید موسوی"" بر اثر اصابت گلوله به درجه رفیع شهادت نائل آمده و ستوان یکم انتظامی ""جلیل دازه "" به دلیل جراحت وارده به بیمارستان گناوه منتقل و تحت درمان قرار گرفت.","معاون اجتماعی فرماندهی انتظامی استان بوشهر گفت: سروان ""جلیل دازه"" که شب ۹ فرورین سال جاری در شهر بندر امام حسن شهرستان دیلم بر اثر درگیری گشت انتظامی پلیس با سارق مسلح، دچار مجروحیت شده بود، امروز صبح به درجه رفیع شهادت نائل آمد. 

سرهنگ جهانبخش طهماسبی اظهار کرد: گشت انتظامی ساعت ۲۱ شب سه شنبه ۹ فروردین سال جاری در شهر امام حسن (ع) شهرستان دیلم جهت انجام ماموریت به محل اعزام می‌شوند که به محض حضور عوامل انتظامی در صحنه، سارق و شرور مسلح با اسلحه کلاش به سمت ماموران تیراندازی کرده که متاسفانه در این حادثه همکار وظیفه ستوان سوم ""سید نوید موسوی"" بر اثر اصابت گلوله به درجه رفیع شهادت نائل آمده و ستوان یکم انتظامی ""جلیل دازه "" به دلیل جراحت وارده به بیمارستان گناوه منتقل و تحت درمان قرار گرفت.
وی اضافه کرد: این افسر شایسته فردی بسیار اخلاق مدار بود که سال‌ها با جدیت و انگیزه مثال زدنی انجام وظیفه می‌کرد، ستوان ""جلیل دازه"" صبح امروز ۱۲ فروردین به درجه رفیع شهادت نائل آمد.
معاون فرهنگی و اجتماعی فرماندهی انتظامی استان با عرض تسلیت و تبریک به خانواده معظم شهید ""جلیل دازه""، خانواده بزرگ انتظامی کشور و مردم شهید پرور استان بوشهر گفت: به زودی زمان مراسم تشییع و تدفین این شهید بزرگوار اعلام خواهد شد.
سرهنگ طهماسبی خاطرنشان کرد: قاتل سرباز شهید ""سیدنوید موسوی و ستوان جلیل دازه"" در یک عملیات موفق پلیس، کمتر از ۲۴ ساعت از وقوع حادثه دستگیر و در اختیار مراجع قضائی قرار گرفت.
                           ",https://www.asriran.com/003Uh0
832969,۱۴۰۱/۰۱/۱۲,سیاست خارجی,تحریم جدید امریکا علیه چند شرکت و فرد ایران,نام شرکت‌های ایرانی تحریم‌شده نیز اعلام شده است: جستار صنعت دلیجان، سینا کامپوزیت دلیجان و شرکت ب پ صدر. به گفته وزارت خزانه‌داری، شرکت صدر از طرف صنایع شیمیایی پارچین، یکی از شرکت‌های وابسته به سازمان صنایع دفاعی ایران، معاملاتی انجام داده است.,"وزارت خزانه‌داری امریکا اعلام کرد که یک ایرانی و شبکه‌ای از شرکت‌های تحت نظارت او را تحریم کرده است. این اقدام پس از حمله موشکی به اربیل کردستان عراق و حمله‌های موشکی حوثی‌های یمن به عربستان صورت گرفته است.
به گزارش دویچه وله، بر اساس بیانیه‌ای که وزارت خزانه‌داری آمریکا روز چهارشنبه ۳۰ مارس (۱۰ فروردین) منتشر کرد، یک شهروند ایران به نام محمدعلی حسینی و شبکه‌ای از شرکت‌های تحت نظارت او تحریم‌ شده‌اند.
 
خبرگزاری رویترز تاکید کرد که این اقدام پس از حمله موشکی ایران به اربیل و حمله حوثی های یمن به تاسیسات نفتی عربستان صورت گرفته است.
 
رویترز به نقل از یک مقام وزارت خزانه‌داری آمریکا که نخواسته نامش فاش شود نوشت، این تحریم‌ها همزمان با متوقف شدن مذاکرات درباره احیای توافق هسته‌ای صورت گرفته اما به این موضوع ربطی ندارد.
 
برایان نلسون، معاون وزیر خزانه‌داری آمریکا در امور تروریسم و ​​اطلاعات مالی نیز گفت: «در حالی که ایالات متحده همچنان به دنبال بازگشت ایران به برنامه جامع اقدام مشترک (برجام) است، ما در هدف قراردادن کسانی که از برنامه موشکی بالستیک ایران حمایت می‌کنند تردید نخواهیم کرد».
 
با اقدام روز چهارشنبه، هرگونه دارایی تحریم‌شدگان در ایالات متحده مسدود می‌شود و آمریکایی‌ها از معامله با این افراد و شرکت‌ها منع شده‌اند.
 
در بیانیه وزارت خزانه‌داری آمده است، افراد حقیقی یا حقوقی که با تحریم‌شدگان معامله کنند نیز تحریم خواهند شد.
 
نام شرکت‌های ایرانی تحریم‌شده نیز اعلام شده است: جستار صنعت دلیجان، سینا کامپوزیت دلیجان و شرکت ب پ صدر. به گفته وزارت خزانه‌داری، شرکت صدر از طرف صنایع شیمیایی پارچین، یکی از شرکت‌های وابسته به سازمان صنایع دفاعی ایران، معاملاتی انجام داده است.
 
محمدعلی حسینی نیز متهم است که عامل تدارکات ایران بوده و به تهیه پیشران موشک‌های بالستیک و مواد مرتبط با برنامه موشکی ایران پرداخته است.
 
در بیانیه خزانه‌داری همچنین آمده است که حسینی با مقامات سپاه ارتباط نزدیک دارد.
 
چندی پیش سپاه پاسداران اعلام کرد که به یک مقر موساد، سازمان اطلاعات و وظایف ویژه اسرائیل در اربیل، مرکز اقلیم کردستان عراق، حمله کرده است.                           ",https://www.asriran.com/003Ugz
832968,۱۴۰۱/۰۱/۱۲,سلامت,میگرن و روش صحیح درمان آن,در رابطه با این بیماری ناتوان‌کننده، محققانی از دانشگاه علوم پزشکی شهید بهشتی اقدام به ارائه یک سری اطلاعات پژوهشی کرده‌اند که در آن‌ها به یافته‌های جدید در پاتوفیزیولوژی و درمان میگرن پرداخته شده است.,"سردرد میگرن، یکی از آزاردهنده‌ترین بیماری‌هایی است که بسیاری از افراد را در طول زندگی دچار خود می‌کند. محققان کشور اطلاعات مفید و ارزنده‌ای را در خصوص این مشکل مهم سلامتی ارائه داده‌اند که می‌تواند توسط مردم و پزشکان مورد توجه قرار گیرد.

به گزارش ایسنا، میگرن یک اختلال و سردرد شایع و ناتوان‌کننده است کـه حدود ۲۰ درصد از زنان و ۱۰ درصد از مردان را درگیـر خود می‌کند. اگرچه این بیماری دومین علتی است که موجـب عـدم کارایی در زندگی شده و مسئول ۳ درصد از مراجعات به بخـش اورژانـس در سال است، همچنـان کمتـر مـورد تشـخیص و معالجـه قـرار می‌گیرد. ازآنجاکه شیوع میگرن بین سنین ۱۸ تا ۴۴ سال شایع‌تر است، بیشتر، افراد در سنین کار را متأثر می‌کند. بیش از نیمی از افراد دارای میگرن، این بیماری را به‌شدت آسیب‌رسان توصـیف کرده‌اند که استراحت مطلق در زمان سردرد را ناگزیر می‌کند.
بنا بر گفته‌های متخصصان، میگرن با شمار گسترده‌ای از شکایات چشمی ازجمله اختلال دید و درد چشم همراه است. این بیمـاری باعـث کـاهش کیفیـت زندگی مرتبط با بینایی می‌شود. در شـرایطی کـه علائم چشـمی قابل ملاحظه نیستند، بسیار مهم است که متخصصـین چشـم بـه علائم گوناگون میگرن توجه کنند تا بتواننـد شـرح حـال دقیـق همراه با درمان صحیح را اعمال کنند. پاتوفیزیولوژی میگرن پیچیده است و درک مـا از آن در حـال پیشرفت است. سردرد تنها قسمتی از این اختلال پـردازش حسـی است. مرحله اولیـه یـا دوره مقـدماتی این بیماری ممکـن اسـت چندین روز قبل از سردرد آغاز شود.
در رابطه با این بیماری ناتوان‌کننده، محققانی از دانشگاه علوم پزشکی شهید بهشتی اقدام به ارائه یک سری اطلاعات پژوهشی کرده‌اند که در آن‌ها به یافته‌های جدید در پاتوفیزیولوژی و درمان میگرن پرداخته شده است.
بنابر این اطلاعات پژوهشی، علائم اولیه میگرن شامل تغییر خلق، خمیازه، تمایل شدید به غذا، افزایش ادرار و خستگی هستند. ازآنجاکه این علائم، اختصاصـی نیسـتند، بیش‌تر به‌وسیله بیمـاران تشخیص داده نمی‌شوند. این مرحله که به «اورا» معروف است، یک ساعت طـول می‌کشد و بلافاصله قبل از شروع مرحله سردرد است.
خود سردرد، ۴ تا ۷۲ سـاعت به طول می‌انجامد و سپس وارد مرحلـه پـس از مقـدماتی یا پست درومال می‌شود که بین ۲۴ تا ۴۸ سـاعت ادامـه می‌یابد. علائم پست درومال شامل خستگی، اخـتلالات شـناختی و تغییـر خلـق است. در طول این دوره‌ها، تحریک‌پذیری بیش‌ازحد محیطـی ازجمله ترس از نور به‌طور دائمی وجود خواهد داشت.
محسن آذرمینا، چشم‌پزشک و استاد دانشگاه علوم پزشکی شهید بهشتی و همکارش در خصوص تشخیص میگرن می‌گویند: «طبقه‌بندی بین‌المللی اخـتلالات سـردرد، اسـتانداردی بـرای تشخیص اختلال سردرد میگرنی بوده و در حال حاضر در ویـرایش سوم است. دو نـوع اصـلی میگـرن، میگرن با اورا و میگـرن بـدون اورا هستند. میگـرن بـدون اورا، حداقل پنج حمله را جهت تشخیص لازم دارد. انتظـار می‌رود کـه سردرد بین ۴ تا ۷۲ ساعت رخ دهـد».
به گفته آن‌ها، «بـرای تشـخیص، حـداقل دو مورد از ویژگی‌های زیر لازم اسـت: یک‌طرفه، ضـربان دار، شـدت متوسط تا شدید و عدم تحمل فعالیت فیزیکی. علائم همراه شامل حساسیت به محیط و یا ناراحتی‌های گوارشـی مثل اســتفراغ و یــا حالت تهــوع اســت. درد نیز به‌طورمعمول در ناحیــه گیجگاهی احساس می‌شود».
بر اساس این مطالعه، علائم بینایی میگرن شامل موارد زیر هستند: دوبینی، درد چشم و نورگریزی، علائم اتونومیک شامل تـورم پلـک، اشک‌ریزش، افتادگی پلک و تنگی مردمـک و بالاخره آنیزوکوریا یا گشادشدگی مردمک.
درمان این بیماری نیز شامل درمان مراحل حاد و درمان پیشگیرانه است. به گفته آذرمینا و همکارش، «اولین اقدام در درمان، بهبود عادات سبک و شیوه زندگی است که عدم رعایت آن سـبب افـزایش خطـر بـروز سـردرد می‌شوند. بیماران باید از خواب منظم، وعده غذایی و آب کافی بهره‌مند شده و از خوردن بیش‌ازحد قهوه و الکل اجتناب کنند».
آن‌ها می‌افزایند: «عامـل شـروع میگرن در هر بیمـار متفـاوت اسـت، امـا به‌طورمعمول شـامل استرس، غذاهای خاص، الکل، تغییرات در الگوی خواب و تغییـرات آب‌وهوا است. ثبت واقعه سردرد می‌تواند در شناخت عامل بـه بیمار کمک کند و تا آنجـا کـه امکـان دارد بایـد از عامـل سـردرد اجتناب شـود. اگرچـه ایـن روش‌ها، باعـث کنتـرل بهتـر سـردرد می‌شوند، ولی هیچ‌کدام نمی‌تواند به‌طور کامـل از بـروز سـردرد پیشگیری کنند».
به همین دلیل بیماران بایستی به درمان‌های پیشگیرانه نیز توجه کنند. بر اساس نظر مجریان این مطالعه، «پیشگیری، یک قسمت مهم از درمان میگرن است، اما ممکـن است به‌آسانی هنگام تلاش برای یافتن درمان مؤثر در نـوع حـاد، نادیده گرفته شود. تقریباً ۴۰ درصد از بیماران مبتلابه میگرن نیاز به درمان پیش‌گیری دارنـد، امـا فقـط ۱۳ درصـد از بیمـاران از داروهای پیشگیری‌کننده استفاده می‌کنند».
این محققان اشاره کرده‌اند: «میگرن یک اختلال پیچیده و ناتوان‌کننده است که کمتر مورد تشخیص و درمان قرار می‌گیرد. چشم‌پزشکان باید از شکایت‌های بینایی که با علائم سردرد رخ می‌دهد، آگاه باشـند. آن‌ها می‌توانند نقش اساسی در تشخیص و ارجاع جهـت درمـان داشـته باشـند».
بنا بر اطلاعات ارائه‌شده این مطالعه، هـم چنان‌که دانـش پـاتوفیزیولوژی افـزایش می‌یابد، درمان‌های اختصاصی میگرن توصیه می‌شوند تا بـار نـاتوانی ایـن اختلال شایع را بکاهند. ممکن است بیماران نسبت بـه بسـیاری از گزینه‌های درمانی موجود آگاه نباشند و برای درمان مراجعه نکنند. بنابراین مهم است کادر پزشکی نسبت به درمان‌های اخیر میگـرن آگاه باشند تا بیماران، بهترین مراقبت‌های لازم را دریافت کنند.
گفتنی است این اطلاعات ارزشمند در «فصل‌نامه چشم‌پزشکی بینا» متعلق به بانک چشم جمهوری اسلامی ایران منتشر شده‌اند.
                           ",https://www.asriran.com/003Ugy
832967,۱۴۰۱/۰۱/۱۲,اجتماعی ,آموزش «حضوری» در مدارس تهران چگونه خواهد بود؟,لازم است آموزگاران، دبیران، مربیان، و هنرآموزان در همه مقاطع تحصیلی که به صورت حضوری به آموزش می پردازند ضمن رعایت پروتکل‌های بهداشتی، موکدا بر رعایت بهداشت فردی و استفاده از ماسک از سوی دانش آموزان نظارت داشته باشند.,"بر اساس اعلام مدیرکل آموزش و پرورش شهر تهران، همه مدارس و مناطق آموزش و پرورش شهر تهران، باید از ۱۴ فروردین با رعایت دستورالعمل‌های بهداشتی نسبت به برگزاری کلاس‌های حضوری برای همه دانش‌آموزان اقدام کنند.
 
به گزارش ایسنا، به دنبال مصوبه جلسه ستادملی مقابله با کرونا در روز ششم فروردین ماه سال جاری، مبنی بر اینکه ""باید از ۱۴ فروردین ۱۴۰۱ تمام مدارس و دانشگاه‌های کشور به صورت حضوری فعالیت کنند""؛ وزارت آموزش و پرورش دستورالعمل حضوری شدن مدارس از چهاردهم فروردین ماه را به ادارات کل آمورش و پرورش استان‌ها ابلاغ کرد.
 
بر اساس این دستورالعمل، حضور عوامل اجرایی طبق برنامه هفتگی مدارس الزامی و تمامی فعالیت‌های تربیتی و آموزشی مربیان، آموزگاران، دبیران و هنرآموزان در همه مقاطع تحصیلی و تمام دروس به صورت حضوری و با رعایت بهداشت فردی و بهداشت محیط، استفاده مناسب از ماسک و تهویه کلاس های درس انجام خواهد شد.
 
در همین راستا، وزیر آموزش و پرورش تاکید کرد که ضروری است مدیران تمام تلاش خود را در جهت زمینه‌سازی و بسترسازی لازم برای حضور همه دانش آموزان در مدارس از چهاردهم فروردین به کار گیرند. لازم است آموزگاران، دبیران، مربیان، و هنرآموزان در همه مقاطع تحصیلی که به صورت حضوری به آموزش می پردازند ضمن رعایت پروتکل‌های بهداشتی، موکدا بر رعایت بهداشت فردی و استفاده از ماسک از سوی دانش آموزان نظارت داشته باشند.
 
نوری همچنین از مدیران مدارس خواست به نحوی مدیریت کنند تا دانش‌آموزان دارای علائم یا مبتلا به کرونا و افراد دارای بیماری زمینه‌ای با تایید پزشک و رضایت والدین بتوانند از بستر شاد آموزش‌های لازم را دنبال کنند.
 
روند آموزش حضوری در مدارس پایتخت 
 
بنابر اظهارات علیرضا کریمیان، مدیرکل آموزش‌وپرورش شهر تهران، با توجه به خواست شهروندان و بررسی‌های صورت گرفته، تاکیدات ریاست جمهور و دستور وزیر آموزش و پرورش و در راستای مصوبات قرارگاه عملیاتی ستاد ملی مقابله با کرونا، همه مدارس و مناطق آموزش و پرورش شهر تهران، باید از ۱۴ فروردین با رعایت دستورالعمل‌های بهداشتی نسبت به برگزاری کلاس‌های حضوری برای همه دانش‌آموزان اقدام کنند.
 
وی در نشست هماهنگی بازگشایی مدارس برای ۱۴ فروردین که با حضور اعضای شورای معاونین و مدیران مناطق آموزش و پرورش شهر تهران برگزار شده بود با بیان اینکه در ستاد ملی مقابله با کرونا، بازگشایی مدارس مورد تاکید قرار گرفته است گفت: اجرایی شدن آموزش‌های حضوری از ۱۴ فروردین با رعایت دستورالعمل‌های بهداشتی مدنظر است. 
 
کریمیان با اشاره به شیب نزولی ابتلا به کرونا و همچنین حجم قابل توجه تزریق واکسن و توجیه مدیران مناطق و مدارس، اعلام کرد: شرایط برای برپایی حضوری کلاس‌ها فراهم شده است. براساس جمع بندی انجام شده، دانش‌آموزان باید با الزام استفاده از ماسک، در کلاس‌های درس حاضر شوند. مدیران مدارس هم نظام مراقبت بهداشتی را افزایش دهند و در صورتی که دانش‌آموزی دچار علائم بیماری بود از دیگران جدا شود.
 
وی همچنین تاکید کرد: همه مدارس باید از سیستم تهویه مناسب برخوردار باشند و تزریق واکسن کرونا مورد تاکید و تشویق مدیران مدارس قرار گیرد.                           ",https://www.asriran.com/003Ugx
832965,۱۴۰۱/۰۱/۱۲,حوادث,رهایی از چوبە دار پس از ۷ سال حبس,با تکمیل پرونده و درخواست قصاص توسط اولیاء دم پرونده و اعلام ختم تحقیقات و رسیدگی در شعبه اول دادگاه کیفری یک استان کردستان حکم قصاص قاتل صادر شد.,"رئیس کل دادگستری استان کردستان از تحقق اولین سازش در پرونده قتل عمد در نخستین روزهای سال 1401 و نجات جان محکوم به قصاص پس از تحمل بیش از 7 سال حبس توسط صلح یار فعال سنندجی خبر داد.

حجت الاسلام والمسلمین حسینی در گفت‌وگو با ایسنا با اعلام این خبر اظهار کرد: در پی وقوع یک فقره قتل در شهرستان قروه و پس از تحقیقات اولیه توسط مقام قضائی و مرجع انتظامی قروه مشخص شد که فردی بر اثر نزاع جان خود را از دست داده است.
رئیس کل دادگستری استان کردستان افزود: با تکمیل پرونده و درخواست قصاص توسط اولیاء دم پرونده و اعلام ختم تحقیقات و رسیدگی در شعبه اول دادگاه کیفری یک استان کردستان حکم قصاص قاتل صادر شد.
وی اضافه کرد: در ادامه پرونده جهت اجرای حکم قصاص به شعبه پنجم اجرای احکام کیفری سنندج ارجاع می‌گردد و در نهایت پس از تشکیل جلسات متعدد توسط صلح یار فعال سنندجی و خانواده مقتول و با حضور ریش سفیدان و خیرین محلی، این تلاش‌ها به ثمر نشست و در آغازین روزهای کاری سال 1401، قاتل از دار مجازات رهایی یافت.
حجت الاسلام حسینی افزود : اولیاءدم با مصالحه و اخذ دیه رضایت خود را در پرونده اعلام نموده و با گذشت خود موجبات رهایی قاتل از دار مجازات را فراهم نمودند.
رئیس کل دادگستری استان کردستان با اشاره به اینکه در سال گذشته نیز و با تلاش اعضای شورای حل اختلاف و خیرین استان، تعداد 7 فقره پرونده منجر به صالح و سازش گردید، خاطرنشان کرد: امیدواریم در سال جدید و با استفاده از ظرفیت بالای صلح یاران و خیرین استان کردستان، مردم فرهنگ دوست استان بخشش را جایگزین انتقام نموده و فرهنگ عفو و گذشت در جامعه بیش از پیش نهادینه شود. 
                           ",https://www.asriran.com/003Ugv
832964,۱۴۰۱/۰۱/۱۲,حوادث,آتش‌سوزی در منطقه ویژه اقتصادی پتروشیمی ماهشهر,شامگاه پنج شنبه دوازدهم فرودین ماه ۱۴۰۱، حدود ساعت ۱۲:۱۰ دقیقه، تاسیسات شرکت کاوشگران ماهشهر دچار حریق شد.,"سخنگوی شرایط اضطراری منطقه ویژه اقتصادی پتروشیمی از حریق در تاسیسات شرکت کاوشگران ماهشهر در سایت یک منطقه ویژه اقتصادی پتروشیمی ماهشهر خبر داد.

محسن ادیبی در گفت و گو با ایسنا، اظهار کرد: شامگاه پنج شنبه دوازدهم فرودین ماه ۱۴۰۱، حدود ساعت ۱۲:۱۰ دقیقه، تاسیسات شرکت کاوشگران ماهشهر دچار حریق شد. 
وی افزود: حریق در محل تاسیسات شرکت کاوشگران ماهشهر تحت کنترل است.
سخنگوی شرایط اضطراری منطقه ویژه اقتصادی پتروشیمی گفت: این حادثه که در سطح یک و با پشتیبانی عملیات فرماندهی حادثه سازمان منطقه ویژه اقتصادی پتروشیمی در حال اطفا است.
                           ",https://www.asriran.com/003Ugu
832963,۱۴۰۱/۰۱/۱۲,بین الملل,کاخ سفید: برنامه‌ای برای گفت وگوی بایدن و پوتین وجود ندارد,آخرین گفت وگوی مستقیم بایدن و پوتین در تاریخ ۱۲ فوریه کمتر از دو هفته قبل از آغاز تهاجم روسیه به اوکراین انجام شد.,"کیت بدینگفیلد رئیس بخش ارتباطات کاخ سفید اعلام کرد، هیچ برنامه‌ای برای گفت وگو میان جوبایدن رئیس جمهور آمریکا و ولادیمیر پوتین همتای روس او وجود ندارد و هرگونه گفت وگوی نیازمند کاهش جدی تنش‌ها در اوکراین است.


به گزارش ایرنا از "" سی ان ان""،  این مقام کاخ سفید بامداد جمعه افزود: ما کاملاً واضح گفته‌ایم که هرگونه گفت وگوی مجدد برای دیپلماسی در این سطح مستلزم کاهش قابل توجه تنش‌ها از سوی روسیه است و ما چنین چیزی را ندیده‌ایم. 
آخرین گفت وگوی مستقیم بایدن و پوتین در تاریخ ۱۲ فوریه کمتر از دو هفته قبل از آغاز تهاجم روسیه به اوکراین انجام شد. 
به گزارش ایرنا،  دیمیتری پسکوف سخنگوی کرملین سه‌شنبه شب به خبرنگاران تصریح کرد، گفت وگو میان آمریکا و روسیه در هر شرایطی لازم است. 
پسکوف با اشاره به اظهارات بایدن رئیس جمهور آمریکا گفت: توهین‌های شخصی بایدن به ولادیمیر پوتین همتای روس خود تأثیر منفی بر روابط دو کشور دارد، اما گفت‌ وگوی مسکو و واشنگتن در هر شرایطی ضروری و به نفع تمام جهان است. 
وی افزود: در هر شرایطی، دیر یا زود روسیه و آمریکا باید در مورد مسائل ثبات راهبردی، امنیت و غیره صحبت کنند. اینها موضوعاتی هستند که فقط ما می‌توانیم و باید در مورد آن‌ها گفت‌ وگو کنیم. 
بایدن رئیس جمهور آمریکا در سفر به لهستان ۹ کلمه بر زبان آورد که به اعتقاد برخی تحلیلگران می‌تواند جنگ در اوکراین را تحت تاثیر قرار داده و واشنگتن را وارد یک جنگ سرد جدید با روسیه کند. 
بایدن شنبه شب در سخنانی در کاخ سلطنتی ورشو پایتخت لهستان گفت: بخاطر خدا این مرد نباید در قدرت باقی بماند. 
پس از این اظهارات، کاخ سفید به سرعت سعی کرد سخنان بایدن را به گونه دیگری توصیف کند و بلافاصله اعلام کرد که بایدن خواستار تغییر رژیم در این کشور نیست. 
رئیس جمهور آمریکا همچنین در لهستان پوتین را ""قصاب"" خطاب کرد. پیش از این، بایدن او را ""تبهکار"" و ""دیکتاتور قاتل"" خوانده بود. 
ولادیمیر پوتین رئیس‌جمهور روسیه دوشنبه ۲۱ فوریه (۲ اسفندماه) با انتقاد از بی‌توجهی غرب به نگرانی‌های امنیتی مسکو اعلام کرد که کشورش استقلال جمهوری‌های خلق دونتسک و لوگانتسک را به رسمیت شناخته و در کاخ کرملین قراردادهای همکاری و دوستی را با سران این جمهوری‌ها امضا کرد. 
پوتین بامداد پنجشنبه ۲۴ فوریه (۵ اسفند ماه) نیز در یک سخنرانی در تلویزیون ملی روسیه، از اقدام نظامی در دونباس خبر داد و از نیروهای اوکراینی خواست سلاح‌های خود را زمین بگذارند و به خانه‌های خود بروند. 

                           ",https://www.asriran.com/003Ugt
832962,۱۴۰۱/۰۱/۱۲,ورزشی,جمهوری آذربایجان در غیاب روسیه قهرمان کشتی آزاد اروپا شد,تیم آذربایجان با کسب یک مدال طلا، ۴ مدال نقره و یک مدال برنز و ۱۵۹ امتیاز قهرمان کشتی آزاد اروپا شد.,"رقابت های کشتی آزاد قهرمانی اروپا با قهرمانی آذربایجان در شهر بوداپست مجارستان به کارش پایان داد.


به گزارش ایرنا، در پایان این مسابقات که تیم روسیه در آن حضور نداشت، تیم های آذربایجان با کسب یک مدال طلا، ۴ مدال نقره و یک مدال برنز و ۱۵۹ امتیاز به عنوان قهرمان، ترکیه با ۲ مدال طلا، یک نقره و ۳ مدال برنز و کسب ۱۴۱ امتیاز به عنوان نایب قهرمان و نیز گرجستان با یک مدال طلا، یک مدال نقره و ۴ مدال برنز و کسب ۱۳۳ امتیاز جایگاه سوم را بدست آوردند.  
رده بندی نفرات برتر این رقابت ها به شرح زیر است:
۵۷ کیلوگرم: ۱- ولادیمیر اگوروف (مقدونیه) ۲- علی عباس رضازاده (آذربایجان) ۳- بکا بوجیاشویلی (گرجستان ۹ و مانوئل خندزرتسیان (ارمنستان)
۶۱ کیلوگرم: ۱- آرسن هاراتونیان (ارمنستان) ۲- سلیمان آتلی (ترکیه) ۳- گئورگی وانگلوف (بلغارستان) و ادوارد گریگوریف (لهستان)
۶۵ کیلوگرم: ۱- اسماعیل موسوکایف (مجارستان) ۲- حاجی علی اف (آذربایجان) ۳- مونیر آکتاش (ترکیه) و اسلام دودایف (آلبانی)
۷۰ کیلوگرم: ۱- زورابی یاکوبیشویلی (گرجستان) ۲- آرمان آندرسیان (ارمنستان) ۳- نیکولای گراهامز (مولداوی) و رمضان رمضان اف (بلغارستان)
۷۴ کیلوگرم: ۱- تیموراز سالکازانوف (اسلواکی) ۲- فرانک چامیزو (ایتالیا) ۳- توران بایراموف (آذربایجان) و گئورگی سولاوا (گرجستان)
۷۹ کیلوگرم: ۱- گئورگیوس کوگیومتسیدیس (یونان) ۲- اشرف آشیروف (آذربایجان) ۳- ولادمیر گامکرالیدزه (گرجستان) و موحامت آکدنیز (ترکیه)
۸۶ کیلوگرم: ۱- مایلز ناظم امینه (سن مارینو) ۲- ابوبکر آباکاروف (آذربایجان) ۳- عثمان گوجن (ترکیه) و سباستین جزیرزانسکی (لهستان)
۹۲ کیلوگرم: ۱- فیض اله آکتورک (ترکیه) ۲- احمد باتایف (بلغارستان) ۳- عثمان نورماگومدوف (آذربایجان) و میریانی مایسورادزه (گرجستان)
۹۷ کیلوگرم: ۱- ماگومدخان ماگومدوف (آذربایجان) ۲- ولادیسلاو بایتسایف (مجارستان) ۳- باتیربک تساکولوف (اسلواکی) و زبیگنیو بارانووسکی (لهستان)
۱۲۵ کیلوگرم: ۱- طاها آکگول (ترکیه) ۲- گنو پتریاشویلی (گرجستان) ۳- روبتر باران (لهستان) و دانیل لیگتی (مجارستان)
نتایج دیدارهای فینال به شرح زیر است:۵۷ کیلوگرم: اگوروف (مقدونیه) ۸- رضازاده (آذربایجان) ۶ 
۶۱ کیلوگرم: هاراتونیان (ارمنستان) ۱۵- آتلی (ترکیه) ۳
۶۵ کیلوگرم: موسوکایف (مجارستان) ۱۲ و  علی اف (آذربایجان) یک۷۰ کیلوگرم: یاکوبیشویلی (گرجستان) ۲- آندرسیان (ارمنستان) یک
۷۴ کیلوگرم: سالکازانوف (اسلواکی) ۷- چامیزو (ایتالیا) ۵
۷۹ کیلوگرم: کوگیومتسیدیس (یونان) ۷- آشیروف (آذربایجان) ۶
۸۶ کیلوگرم: امینه (سن مارینو) ۹- آباکاروف (آذربایجان) ۵
۹۲ کیلوگرم: آکتورک (ترکیه) ۶- باتایف (بلغارستان) یک
۹۷ کیلوگرم: ماگومدوف (آذربایجان) ۱۱- بایتسایف (مجارستان) ۵
۱۲۵ کیلوگرم: آکگول (ترکیه) ۵- پتریاشویلی (گرجستان) ۲

                           ",https://www.asriran.com/003Ugs
832961,۱۴۰۱/۰۱/۱۲,بین الملل,کی‌یف: از آغاز تهاجم روسیه ۱۴۸ کودک اوکراینی کشته شده‌اند,دولت اوکراین در هفته جاری خسارت ناشی از جنگ با روسیه را ۵۶۴.۹ میلیارد دلار معادل ۵۱۵.۸ میلیارد یورو به نرخ فعلی اعلام کرد.,"وزارت دفاع اوکراین در بیانیه‌ای اعلام کرد، از آغاز تهاجم روسیه به این کشور در ماه فوریه، حدود ۱۴۸ کودک کشته شده‌اند.


به گزارش ایرنا از ""الجزیره""، وزارت دفاع اوکراین پنجشنبه‌شب در این بیانیه افزود: روسیه تاکنون یک‌هزار و ۳۷۰ موشک به اوکراین شلیک و ۱۵ فرودگاه را تخریب کرده است. 
وزارت دفاع اوکراین ادامه داد: به دلیل جنگ بیش از ۱۰ میلیون اوکراینی مجبور به ترک خانه‌های خود شده‌اند. 
به گزارش ایرنا، دفتر حقوق بشر سازمان ملل روز یکشنبه اعلام کرد، یکهزار و ۱۱۹ نفر از غیرنظامیان تاکنون در جنگ اوکراین جان باخته‌اند. 
سازمان ملل همچنین اعلام کرد از زمان حمله روسیه به اوکراین هزار و ۷۹۰ نفر نیز مجروح شده‌اند. 
در بیانیه سازمان ملل که فاصله زمانی بین آغاز جنگ اوکراین در ۲۴ فوریه تا نیمه شب ۲۶ مارس (۶ فروردین) را در بر می‌گیرد آمده است که ۱۵ دختر و ۳۲ پسر به همراه ۵۲ کودک که جنسیت آن‌ها مشخص نیست در میان کشته شدگان جنگ بوده‌اند.
بر اساس آخرین اطلاعات آژانس پناهندگان سازمان ملل متحد، فرار روزانه ده‌ها هزار نفر از اوکراین در حالی ادامه دارد که مجموع افرادی که از آغاز جنگ تا کنون به کشورهای همسایه پناه برده‌اند به ۳.۸۶ میلیون نفر رسیده است. 
بر اساس داده‌های کمیساریای عالی پناهندگان سازمان ملل و سایر آژانس‌های بشردوستانه سازمان ملل، ۹۰ درصد این پناهندگان را زنان، کودکان و سالمندان تشکیل می‌دهند. 
دولت اوکراین در هفته جاری خسارت ناشی از جنگ با روسیه را ۵۶۴.۹ میلیارد دلار معادل ۵۱۵.۸ میلیارد یورو به نرخ فعلی اعلام کرد. 
«ولادیمیر پوتین» رئیس جمهور روسیه روز ۲۱ فوریه(۲ اسفند ماه) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانتسک را در منطقه دونباس به رسمیت شناخت. 
وی سه روز پس از آن نیز در ۵ اسفند آغاز «عملیات نظامی ویژه» علیه اوکراین را اعلام کرد و روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین همچنان ادامه دارد و این روزها وارد دومین ماه خود شده است. 

                           ",https://www.asriran.com/003Ugr
832960,۱۴۰۱/۰۱/۱۲,بین الملل,بایدن: پوتین در حال مجازات مشاوران خود است,وی همچنین خاطرنشان کرد که درباره اینکه پوتین تمام نیروهایش را از اطراف کی یف پایتخت اوکراین خارج کند، تردید دارد.,"جو بایدن رئیس‌جمهوری آمریکا مدعی شد نشانه‌هایی وجود دارد که ولادیمیر پوتین رئیس‌جمهوری روسیه در حال منزوی کردن خود و مجازات برخی از مشاورانش است.


بایدن روز پنجشنبه به وقت محلی در جمع خبرنگاران با بیان این ادعا افزود که آمریکا شواهد قطعی در این خصوص در اختیار ندارد.
وی در پاسخ به سوال خبرنگاری مبنی بر اینکه  آیا مشاوران پوتین اطلاعات لازم و کافی را در اختیار او قرار نمی دهند؟ گفت که جواب این سوال هنوز مشخص نیست.
رئیس جمهوری آمریکا افزود: گمانه ‌زنی‌های زیادی وجود دارد، اما به نظر می‌رسد که او – نمی توانم با قطعیت بگویم - در انزوا قرار دارد و نشانه‌هایی وجود دارد که پوتین برخی از مشاورانش را اخراج کرده یا در حصر خانگی قرار داده است.
بایدن اضافه کرد که نمی خواهم درحال حاضر روی این مساله حساب باز کنم زیرا ما هم اکنون شواهد قطعی در این خصوص نداریم.
وی همچنین خاطرنشان کرد که درباره اینکه پوتین تمام نیروهایش را از اطراف کی یف پایتخت اوکراین خارج کند، تردید دارد.
بایدن گفت تاکنون هیچ مدرک روشنی مبنی بر اینکه او همه نیروهایش را از کی یف خارج می کند، وجود ندارد.  رئیس جمهوری آمریکا تصریح کرد همچنین شواهدی وجود دارد که او در حال تقویت نیروهای خود در منطقه دونباس است. من در این خصوص کمی تردید دارم.
وی افزود به نظر می رسد پوتین تاکنون  همه نیروهای خود را خارج نکرده است . شواهدی وجود ندارد که او نیروهایش را از اطراف کی یف بیرون خارج کرده و به سمت جنوب حرکت می کند.
 پیش از این، یک مقام ارشد دفاعی آمریکا اعلام کرد که نیروهای روسیه حملات خود را بر چهار منطقه در اوکراین از جمله کی یف پایتخت این کشور متمرکز کرده اند.
این مقام آمریکایی روز پنجشنبه به وقت محلی افزود که حملات هوایی روسیه بر کی یف، چرنیهیف، ایزیوم واقع در جنوب خارکف و منطقه دونباس متمرکز شده اند.
این مقام آمریکایی تاکید کرد با وجود اعلام روسیه مبنی بر کاهش عملیات های نظامی در اطراف کی یف، این شهر همچنان در خطر حملات هوایی قرار دارد.
ولادیمیر پوتین رئیس جمهوری روسیه روز ۲۱ فوریه گذشته (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.

                           ",https://www.asriran.com/003Ugq
832959,۱۴۰۱/۰۱/۱۲,سیاسی,اسفند 1400؛ تکاپو علیه اینترنت با کلید‌واژۀ «صیانت»,سوم اسفند 1400 کلیات طرح موسوم به «صیانت از حقوق کاربران فضای مجازی» تصویب شد که در واقع همان محدودیت اینترنت یا تلاش برای بومی سازی آن است...,"عصر ایران؛ مهرداد خدیر- نسبت اقتدارگرایی با گردش آزاد اطلاعات مثل جن و بسم‌الله است و از یان رو جای تعجب نداشت که در مجلس برآمده از انتخابات غیر رقابتی در اسفند 1398 و دو سال بعد در سوم اسفند 1400 کلیات طرح موسوم به «صیانت از حقوق کاربران فضای مجازی» تصویب شود که در واقع همان محدودیت اینترنت یا تلاش برای بومی سازی آن است و عجالتا در «کمیسیون مشترک طرح حمایت از حقوق کاربرانِ فضای مجازی و خدمات پایۀ کاربردی» تصویب شد تا بعد سراغ جزییات بروند.  هنوز مشخص نبود که چگونه می‌توانند از اینترنت جهانی و فرامرزی یک شبکۀ تحت کنترل خودشان مثل چین بسازند غافل از این که در چین از ابتدا مجال ندادند و اصطلاحا جلوی هیتلر را در مونیخ گرفتند اما وقتی در دولت‌های سازندگی و اصلاحات و اعتدال و طی 24 سال زیرساخت های اینترنت در حال توسعه بود اصول‌گرایی رادیکال ایرانی هرگز این حجم از پوشش و هوش‌مندی در گوشی تلفن‌همراه را پیش‌بینی نمی‌کرد و زمانی به صرافت آن افتادند که جزیی لاینفک از زندگی مردم و برای بخشی از جامعه وسیلۀ کسب و کار و درآمد شده و پیام رسان‌هایی را که فیلتر کردند نیز فعال‌اند و گاه کانال هایی تا یک میلیون عضو دارند. چند برابر تیراژ روزنامه هایی که در بهار 1379 بستند.  واکنش منفی جامعه به طرح صیانت (عنوانی که به جای محدودیت اینترنت به کار می برند) چنان بود که طرح دیگری به نام «تنظیم» درانداختند و به تکاپو افتادند. دو روز بعد هم حملۀ روسیه به اوکراین فضای سیاسی را تغییر داد.  دربارۀ تاریخچۀ ورود انینترنت به ایران که حالا بلای جان مخالفان اطلاع رسانی آزاد شده جالب است بدانیم اواخر سال 68 دکتر محمود بروجردی داماد امام خمینی در سفری برای استفاده از فرصت مطالعاتی علمی در ایتالیا با این پدیده آشنا شد.
  تصور او هم البته یک امکان نوین دانشگاهی بود نه عمومی و به همین خاطر در بازگشت موضوع را با رییس مرکز تحقیقات فیزیک نظری در میان گذاشت و دکتر جواد لاریجانی نیز بسیار استقبال کرد و این گونه بود که به عنوان اولین نقطه در ایران و در سال 1371 این مرکز به دانشگاه «لینس» اتریش وصل شد. در آن زمان در مخَیلۀ کسی نمی‌گنجید که 20 سال بعد همین اینترنت به گوشی تلفن‌همراه همه راه یابد چراکه تلقی اولیه یک امکان علمی و دانشگاهی در حد تبادل ای‌میل و دور از دست رس عوام و خاصِ خواص بود.  گربه را دم حجله نکشتند چون نمی‌شناختندش و آنها که می‌شناختند از جنبۀ عمومی و امکان فراگیری آن آگاه نبودند و در واقع داستان از وقتی برای اهل انحصار نگران‌کننده شد که نسل تلفن‌های هوش‌مند و نرم‌افزارهای پیام‌رسان از راه رسید و قضیه از ای‌میل فراتر رفت.
  قبل از تلفن هوش‌مند هم البته شبکه‌های اجتماعی زتگ خطر را به صدا درآورده بودند اما گوشی‌های تلفن هوش‌مند ناگهان تمام مردم را مجهز کرد. اتفاقی بی سابقه در تاریخ ورود و استفاده از وسایل مدرن.
  چرا که هیچ پدیدۀ ساخت بشر تا کنون چنین فراگیر نشده و زندگی را چنان متحول نکرده بود چندان که نمایندگان مجلس به فکر کنترل و محدودیت و کاهش سرعت اینترنت افتادند و اسم این کار را هم گذاشته‌اند صیانت.
  در حالی که اینترنت مثل هوا شده و استفاده از آن از مصارف اولیۀ علمی فراتر رفته و به یاری شبکه‌های اجتماعی خصوصا اینستاگرام به چنان عمومیت و محبوبیتی رسیده که دست به آن بزنند نارضایتی ایجاد می‌کند. نه فقط در میان نخبگان و اهل فن که از جانب کسانی که با این وسیله اتفاقا سرگرم‌اند و مهم‌تر از سرگرمی درآمد کسب می‌کنند و الزاما کاری هم به سیاست و معادلات قدرت ندارند.  حملۀ روسیه به اوکراین در دو روز بعد اما نگاه ها را به جای دیگر برد. در روزهای اول صدا و سیما عین ادبیات روس‌ها را دربارۀ این تجاوز به کار می‌برد و از تعبیر «عملیات ویژه» استفاده می‌کرد اما واکنش منفی افکار عمومی در همان فضای مجازی موجب تغییر این رویه شد و ایران به قطعنامۀ مجمع عمومی سازمان ملل رأی ممتنع داد.  به جز خود روسیه که طبعاً رأی مخالف داد (و قطعنامۀ شورای امنیت را هم با توجه به حق وتو و همین رأی مخالف، قفل کرد) و بلاروس که عملا پیرو مطلق مسکوست (و پوتین، اوکراین را دارد تنبیه می کند چون مثل بلاروس نیست) تنها سه کشور سوریه، کرۀ شمالی و اریتره رأی مخالف دادند یعنی روسیه را متجاوز نشناختند.  حتی کوبا، ونزوئلا، السالوادور و بولیوی که دوستان روسیه‌اند مثل ایران رأی ممتنع دادند در حالی که تصور می‌شد به خاطر روابط نزدیک مادورو با پوتین موضع او مثل بشار اسد و کیمِ کرۀ‌شمالی باشد.
   نگران‌کننده‌ترین اتفاق این بود که ایران مثل 5 کشور رأی بدهد -روسیه را متجاوز نشناسد- اما با موضع صریح رهبری در روز عید مبعث و اعلام حمایت از «توقف جنگ» این خطر رفع شد و ایران رأی ممتنع داد مثل همسایگانی چون عراق و ارمنستان و پاکستان و مهم‌تر از همه مانند هند.  با این همه دو قطبی شدن دوبارۀ دنیا و پایان هژمونی آمریکا و نیاز به نفت و گاز ایران با تحریم روسیه و افزایش قیمت نفت به سود ایران تمام شد اما به خاطر بلاتکلیفی مذاکرات برجام ایران تا پایان اسفند نتوانست میوۀ آن را بچیند و ظاهرا این بار روس ها موش می دوانند و می خواهند از فرصت برجام برای دور زدن تحریم های خودشان استفاده کنند.
  شگفت آورترین خبر اسفند البته فرمان آقای رییسی در نیمۀ آن بود که دو هفته مهلت داد تا فقر مطلق ریشه کن شود. منظور از فقر مطلق شدتی از نداری است که شخص از عهدۀ خوراک حداقلی روزانه هم برنمی ‌آید. فرمانی که نشان داد در نگاه او دولت کارکردی مانند کمیتۀ امداد دارد.   اسفند 1400 همچنین با خبر خودکشی یک بازیگر زن به پایان رسید: زهرۀ فکور صبور و در این فقره هم انگشت اتهام به جانب فضای مجازی گرفته شد و کلماتی که به نام افشاگری منتشر شده بود و پایان سال به شروع آن شبیه شد چون در نوروز 1400 نیز یک مجری زن و مشهور سابق به زندگی خود پایان داده بود. زندگی او هم به خاطر انتشار تصاویری در شبکه های اجتماعی دست خوش التهاب شده بود...                           ",https://www.asriran.com/003Ugp
832445,۱۴۰۱/۰۱/۱۲,سرگرمی,تخم مرغ مخفی در تصویر را پیدا کنید (تست دقت چشم),,".
.
.
.
.
.
.
.
.
.
.
                           ",https://www.asriran.com/003UYX
832958,۱۴۰۱/۰۱/۱۲,سیاست خارجی,جلوگیری از ورود علیرضا قربانی( خواننده) به امریکا/ او را از هواپیما خارج و ویزایش را باطل کردند/ بازجویی ۴ ساعته درباره سربازی در سپاه,قربانی عازم شهر ارواین در حومه لس آنجلس امریکا بود تا در کنسرت نوروزی این شهر اجرا داشته باشد.,"ماموران اداره مرزبانی آمریکا مستقر در فرودگاه تورنتو کانادا مانع سفر علیرضا قربانی، خواننده ایرانی به آمریکا شدند. 
به گزارش عصرایران به نقل از بی بی سی، ماموران اداره مرزبانی پس از عبور علیرضا قربانی از مرحله تایید ویزا و سوار شدن بر هواپیما، او را پیاده‌ کردند و پس از چهار ساعت بازجویی درباره خدمت سربازی‌اش در سپاه پاسداران که نزدیک ۳۰ سال پیش انجام شده، ویزایش را باطل کردند.
قربانی عازم شهر ارواین در حومه لس آنجلس امریکا بود تا در کنسرت نوروزی بنیاد فرهنگ به همراه ارکستر سمفونیک این شهر اجرا داشته باشد. 
رضا مظاهری، وکیل مهاجرت به بی‌بی‌سی گفت که این خواننده ایرانی که اقامت کانادا دارد، ویزایش را از کنسولگری آمریکا در تورنتو گرفته بوده است.                            ",https://www.asriran.com/003Ugo
832957,۱۴۰۱/۰۱/۱۱,بین الملل,انتقاد از بلژیک به خاطر تجارت الماس با روسیه,او افزود، این جهان کسانی است که گمان می‌برند الماس روسیه در شهری مانند آنتورپ از جنگ در شرق اروپا اهمیت بیشتری دارد.,"رئیس جمهوری اوکراین در یک سخنرانی ویدئویی خطاب به نمایندگان پارلمان بلژیک با اشاره به ادامه درگیری‌های شدید در شهر محاصره شده ماریوپول گفت، مدافعان این شهر برای آزادی و علیه ستمگری می‌جنگند.
 
به گزارش دویچه وله، ولودیمیر زلنسکی اظهار داشت، در مقابل این افراد کسانی هم هستند که چنان به آزادی عادت کرده‌اند که حتی متوجه نمی‌شوند جنگیدن برای آن چه ارزشی دارد.
 
او افزود، این جهان کسانی است که گمان می‌برند الماس روسیه در شهری مانند آنتورپ از جنگ در شرق اروپا اهمیت بیشتری دارد.
 
بندر آنتورپ پرجمعیت‌ترین شهر بلژیک است و از قرن شانزدهم به این سو مرکز بین‌المللی داد و ستد الماس به شمار می‌رود و ""پایتخت الماس جهان"" خوانده می‌شود.
 
اتحادیه اروپا در چهارمین بسته تحریمی خود علیه مسکو در میانه ماه مارس صادرات الماس به روسیه را ممنوع اعلام کرد، اما واردات الماس خام روسی به آنتورپ، که برای بلژیک اهمیت زیادی دارد همچنان مجاز است.
 
الکساندر دی کرو، نخست‌وزیر بلژیک به تازگی چند بار تاکید کرده است که کشورش تدابیر تنبیهی علیه مسکو و در ارتباط با الماس را بلوکه نخواهد کرد.                           ",https://www.asriran.com/003Ugn
832956,۱۴۰۱/۰۱/۱۱,اقتصادی,آمریکا: ورود یک میلیون بشکه نفت جدید به بازار,این تصمیم «بی‌سابقه» طبق اعلام کاخ سفید با هدف جلوگیری از افزایش صعودی قیمت سوخت در جایگاه‌ها و مهار نسبی تبعات تجاوز نظامی روسیه به اوکراین اتخاذ شده است.,آمریکا روزی یک میلیون بشکه نفت بیشتر وارد بازار می‌کند.به گزارش یورونیوز، جوبایدن روز پنجشنبه دستور داد تا روزانه تا سقف یک میلیون بشکه نفت از محل ذخیره استراتژیک ایالات متحده و دست‌کم به‌مدت ۶ ماه روانه بازار شود.   این تصمیم «بی‌سابقه» طبق اعلام کاخ سفید با هدف جلوگیری از افزایش صعودی قیمت سوخت در جایگاه‌ها و مهار نسبی تبعات تجاوز نظامی روسیه به اوکراین اتخاذ شده است.                            ,https://www.asriran.com/003Ugm
832955,۱۴۰۱/۰۱/۱۱,اجتماعی ,غرق شدن 2 کودک در رودخانه مرزی استان اردبیل / جستجو برای یافتن آنها,گرمی مغان در شمال اردبیل و در جوار جمهوری آذربایجان قرار دارد.,"دادستان شهرستان گرمی مغان (استان اردبیل) از غرق شدن دو کودک پنج و ۱۰ ساله در منطقه سلاله چایی این شهرستان خبرداد.
 
به گزارش ایرنا، فیروز فرهانی روز پنجشنبه اظهار کرد: به محض دریافت خبر غرق شدن دختر ۱۰ ساله و پسر ۵ ساله در سلاله چایی روستای آزادلو شهرستان گرمی دستور قضایی برای بسیج تمام دستگاه‌های امدادی و مرزبانی صادر شد.
 
وی بیان کرد: عملیات جستجوی غرق‌شدگان توسط نیروهای امدادی هلال احمر،اورژانس و مرزبانی و سایر دستگاه‌های ذی‌ربط همچنان ادامه دارد.
 
دادستان عمومی و انقلاب شهرستان گرمی خاطرنشان کرد: دادستانی تا کشف جنازه غرق‌شدگان، پیگیر موضوع خواهد بود و عملیات تفحص با نظارت دادستانی تداوم خواهد داشت.
 
گرمی مغان در شمال اردبیل و در جوار جمهوری آذربایجان قرار دارد.
 
در این خبر ایرنا به جزئیات بیشتر درباره چگونگی غرق شدن یا محل غرق شدن اشاره نشده است.                           ",https://www.asriran.com/003Ugl
832954,۱۴۰۱/۰۱/۱۱,سیاسی,علم الهدی: مشهد باید به عنوان شهری ملی در نظر گرفته شود,وی ادامه داد: در مراسم حج همه امکانات متوجه مکه می‌شود در حالی که جمعیت زایر مشهد در هر موج زیارتی از جمعیت حج بیشتر است.,"نماینده ولی فقیه در خراسان رضوی گفت: مشهد سالانه بیش از ۳۵ میلیون زایر داخلی و خارجی دارد و باید آن را یک شهر ملی حساب کرد اما تاکنون حرکتی که این شهر را ملی حساب کنند صورت نگرفته است.
 
آیت الله سیداحمد علم الهدی پنجشنبه شب در جلسه شورای اداری خراسان رضوی که با حضور آیت الله سید ابراهیم رئیسی رییس جمهور برگزار شد افزود: امیدواریم در دولت سیزدهم که این واقعیت شهر مشهد برای رییس دولت ملموس است امکانات کشور در استخدام جریان زیارت قرار گیرد.
 
وی ادامه داد: در مراسم حج همه امکانات متوجه مکه می‌شود در حالی که جمعیت زایر مشهد در هر موج زیارتی از جمعیت حج بیشتر است.
 
نماینده ولی فقیه در خراسان رضوی گفت: در مراسم تحویل سال نو، بیش از یک میلیون نفر در حرم مطهر رضوی بودند و در ایام نوروز هم جمعیت زایر بیش از هفت میلیون نفر ارزیابی شده است.
 
علم الهدی افزود: خراسان رضوی صرف نظر از حرم امام رضا(ع) حوزه علمیه کهن و بزرگی با ۲۷ هزار طلبه دارد  که بعد از قم بزرگترین حوزه علمیه کشور است که ظرفیت فرهنگی قابل توجهی است م می‌توان از این ظرفیت استفاده کرد که کمتر مورد توجه قرار گرفته است.
 
وی ادامه داد: از نظر جامعه دانشگاهی هم تراکم و ظرفیت بالایی مثل خراسان رضوی به جز در مرکز کشور نداریم و حدود  ۱۰۰ دانشگاه غیرانتفاعی در این استان فعال است که هرکدام مرکز نیروسازی و جزء ظرفیتهای فرهنگی این استان است.
 
امام جمعه مشهد گفت: مسوولان در زمینه حل مشکلات حاشیه شهر مشهد هم در طرح فقرزدایی، حاشیه این شهر را به عنوان پایلوت در فقرزدایی مقطعی در نظر بگیرند چرا که زیرساختها برای این کار آماده است اما آنچه مهم است این است که حل مشکل حاشیه شهر مشهد نیاز به حرکتی ملی دارد.
 
علم الهدی افزود: در حاشیه شهر مشهد دست کم ۶ هزار واحد مسکونی باید ساخته شود و چند هزار واحد غیر ایمن باید تخریب شود و حاشیه شهر مشهد از نظر جمعیتی این ظرفیت را دارد که در شهر ادغام شود و کلونی‌های وابسته به برخی جریان‌ها به هم بخورد.
 
وی اضافه کرد: مسأله دیگر، وجود مهاجران افغانستانی است که هم اکنون بیش از یک میلیون مهاجر جدید داریم که بیشتر آنها در حاشیه شهر مشهد ساکن و عموم آنها افراد فقیر هستند که باید به وضعیت آنها رسیدگی شود و امکانات و اختیارات لازم در این خصوص به استاندار اعطا گردد.
 
نماینده ولی فقیه در خراسان رضوی گفت: مصوبات فرهنگی برای استان اهمیت دارد مثلا  تعدادی از مدارس علمیه در مراکز اجاره ای مستقر هستند و باید در این زمینه و همچنین توسعه آنها در حاشیه شهر اقدام شود و از نظر مسایل فرهنگی داخل شهر مشهد و استان و شهرهایی که از مشهد فاصله دارند نیازمند ساخت و ساز و بودجه هستیم.
 
علم الهدی افزود:ظرفیت اقتصادی استان خراسان رضوی در حوزه تولید کشاورزی و فناوری چنان که باید مورد استفاده قرار نگرفته است و از نظر آب مشکل داریم ولی از نظر خاک کمتر جایی به این استان می‌رسد.
 
وی ادامه داد: اگر دستگاههای مسوول کشاورزی در این موضوع برنامه‌ ریزی کنند و با اهمیتی که خاک در استان خراسان رضوی دارد مجریان کشاورزی و باغداری را هدایت کنند شاید از ظرفیت بالایی بهره مند شویم.
 
نماینده ولی فقیه در خراسان رضوی گفت: بازدید متراکم و فشرده ای که رییس جمهور و هیات دولت از موقعیت‌های مختلف به خصوص در حوزه فناوری و جریان دانش بنیان داشتند در آینده و سرنوشت و توسعه رشد اقتصادی استان موثر است.
 
رییس جمهور و تعدادی از اعضای هیات دولت روز چهارشنبه دهم فروردین ماه ۱۴۰۱ در نخستین سفر استانی خود در سال جدید وارد استان خراسان رضوی شدند.
 
سفر استانی رییس جمهور و هیات دولت در خراسان رضوی امروز پنجشنبه نیز ادامه دارد.
 
رییس جمهور را در این سفر وزرای کشور، فرهنگ و ارشاد اسلامی، بهداشت، درمان و آموزش پزشکی، نیرو، صنعت، معدن و تجارت، ورزش و جوانان،آموزش و پرورش، میراث فرهنگی، گردشگری و صنایع دستی و راه و شهرسازی، نفت و نیز معاون رییس جمهور و رییس سازمان حفاظت محیط زیست، معاون رییس جمهور در امور زنان و خانواده، معاون توسعه روستایی و مناطق محروم ریاست جمهوری، معاون رییس جمهور و رییس بنیاد شهید و امور ایثارگران و رییس مرکز ارتباطات مردمی ریاست جمهوری همراهی می کنند.
 
 سید ابراهیم رئیسی پیش از این به ۱۷ استان کشور شامل هرمزگان، قم، یزد، لرستان، زنجان، سمنان، اردبیل، فارس، خوزستان، سیستان و بلوچستان، خراسان جنوبی، ایلام، کهگیلویه و بویراحمد، بوشهر، گیلان، گلستان و مازندران سفر کرده است.                           ",https://www.asriran.com/003Ugk
832953,۱۴۰۱/۰۱/۱۱,اقتصادی,"وزیر اقتصاد:
مالیات و عوارض ارزش افزوده هر استان باید در همان استان توزیع شود",این رویکرد را امروز در سفر خراسان اجرا کردیم تا بودجه قابل توزیع بین شهرداری‌های محروم استان افزایش یابد. شخصا بر اجرای آن نظارت خواهم كرد».,"وزیر امور اقتصادی و دارایی توییت کرد: ماليات و عوارض ارزش‌ افزوده شرکت‌های بزرگ استان‌ها، باید در همان استان توزیع شود.
 خاندوزی در حساب کاربری خود در توئیتر نوشت: «‌‎ماليات و عوارض ارزش‌ افزوده شرکت‌های بزرگ استان‌ها که گاه مالیات آن‌ها در تهران وصول می‌شود، باید در همان استان توزیع شود.
 
این رویکرد را امروز در سفر خراسان اجرا کردیم تا بودجه قابل توزیع بین شهرداری‌های محروم استان افزایش یابد. شخصا بر اجرای آن نظارت خواهم كرد».                           ",https://www.asriran.com/003Ugj
832952,۱۴۰۱/۰۱/۱۱,بین الملل,واکنش علیرضا جهانبخش به ممنوعیت ورود زنان به ورزشگاه مشهد,علیرضا جهانبخش درباره ممنوعیت ورود زنان به ورزشگاه مشهد متن اینستاگرامی منتشر و از این تصمیم انتقاد کرد.,,https://www.asriran.com/003Ugi
832951,۱۴۰۱/۰۱/۱۱,بین الملل,اوکراین: بسیاری از نیروهای روسیه نیروگاه چرنوبیل را ترک کردند,"این شرکت در بیانیه ای گفته: ""اشغالگرانی که نیروگاه هسته ای چرنوبیل و سایر تاسیسات در منطقه ممنوعه را تصرف کردند در دو ستون به سمت مرز اوکراین حرکت کردند.""","شرکت انرژی هسته ای ملی اوکراین گفته است که بسیاری از نیروهای روسیه که نیروگاه هسته ای چرنوبیل را در اختیار داشتند، این محل را ترک کرده اند.
 
 به گزارش بی بی سی، این شرکت گفته که اکثر نیروهای روسی به سمت مرز بلاروس رفته و تنها تعداد اندکی نیرو در این محل باقی مانده اند. چرنوبیل محل بدترین فاجعه هسته ای جهان در سال ۱۹۸۶ بود.
 
 این شرکت در بیانیه ای گفته: ""اشغالگرانی که نیروگاه هسته ای چرنوبیل و سایر تاسیسات در منطقه ممنوعه را تصرف کردند در دو ستون به سمت مرز اوکراین حرکت کردند.""
 
 در این گزارش همچنین آمده که نیروها از مناطق نزدیک به شهر اسلاووتیچ، جایی که کارگران اوکراینی در چرنوبیل در آن زندگی می کنند، عقب نشینی کرده اند.
                            ",https://www.asriran.com/003Ugh
832950,۱۴۰۱/۰۱/۱۱,ورزشی,بخیه صورت کریم انصاری در جشن تولد (+عکس),جسم سخت در کیک باعث می شود صورت این بازیکن فوتبال زخمی شود.,ایسنا - روز دوشنبه گذشته جشن تولدی برای کریم انصاری فرد برگزار شد که طبق رسم همیشگی، مراسم زدن کیک به صورت بازیکن موردنظر انجام شد اما این بار به اتفاق ناگواری منجر شد چرا که داخل این کیک دو طبقه، یک شی سخت وجود داشته که به صورت و چشم کریم انصاری‌فرد برخورد می‌کند و کار به زدن بخیه و حضور در بیمارستان کشیده می‌شود.                           ,https://www.asriran.com/003Ugg
832949,۱۴۰۱/۰۱/۱۱,اجتماعی ,دادگستری: تکذیب شایعات درباره رئیس دادگستری کرمان,این قبیل افرادبه غلط تصور می کنند این رفتار رافع مسولیت کیفری آنان است بلکه در هرشرایطی با شکایت اشخاص ذینفع و با توجه سوابق کیفری و قطعیت و حتمیت کذب بودن مطالب منتشر شده بایستی در محدود مقررات قانونی عواقب رفتار خود را تحمل نمایند.,"روابط عمومی دادگستری کرمان اعلام کرد: در پی انتشار کلیپ های ساختگی و شایعات اخیر درباره رییس کل دادگستری استان کرمان، روابط عمومی دادگستری کل استان کرمان بر تکذیب موارد مطروحه تاکید دارد.
 
به گزارش ایسنا  روابط عمومی دادگستری کل استان کرمان ادامه داد:
 
همانگونه که مراجع رسمی صراحتا اعلام کردند  این کلیپ هایی که در فضای مجازی علیه مقامات قضایی استان  بنحو مغرضانه وکینه توزانه منتشر گردید حاوی دروغ های آشکار  است وکذب بودن آنها آنقدر روشن است که نیازی به توضیح ندارد درعین حال جهت تنویر افکار عمومی توضیحات ذیل اعلام می شود.
 
در شایعه پردازی اخیر علیه رییس کل دادگستری استان کرمان از سوی فردی که در گذشته نیز چنین اقداماتی داشته و راه به جایی نبرده، چنین مطرح می شود که ساختمانی در منطقه پدری ایشان در بستر رودخانه احداث شده و سازنده کلیپ و دست های پشت پرده آن اعتقاد دارند که این موضوع باید مورد رسیدگی قرار گیرد و این در حالی است که این ساختمان 87 متری در سال های 1340 احداث شده و درختان واقع در محوطه این ساختمان 70 ساله هستند و سابقه ثبتی این بنا به سال ۱۳۱۷بر می گردد و این ملک از املاک شخصی قدیمی بافت به شمار می رود که بازسازی شده و متعلق به یکی از منسوبین اقای موحد رییس کل دادگستر دادگستری استان است.
 
این فرد در کلیپ دیگری مطالب دیگری نیز در مورد قراردادهای شهرداری کرمان مطرح کرده که سراسر کذب است.
روابط عمومی دادگستری کل استان کرمان با اشاره به این مطلب که به یقین این افراد با شایعه پراکنی و طرح مسائل خلاف واقع در صدد هستند که دستگاه قضایی استان را وارد حاشیه کرده و حاشیه امنی برای خود ایجاد کنند تا از این مسیر به کسب منافع نامشروع خود ادامه دهند، تاکید دارد دستگاه قضایی استان با تکیه بر آگاه سازی و شفافیت و براساس رفتار صادقانه تلاش می کند تا ابعاد این موضوع را برای جامعه تبیین نماید.
شایان ذکر است در نخستین اقدام پس از انتشار کلیپ های ساختگی در فضای مجازی، مراجع نظارتی دادگستری کل استان کرمان به مراجع نظارتی و ضابطین به صورت فوری دستور ورود به موضوع داده تا ضمن بررسی میدانی ادعاهای مطرح شده، نتیجه بررسی های انجام شده را به مراجع کشوری گزارش بدهند که این مهم نیز رخ داده است و مراجع نظارتی نیز بر سراسر کذب بودن ادعا ها نظر داده اند.
شهرداری کرمان نیز با بررسی قراردادهای مذکور و مورد نظر طرح این مطالب را بی اخلاقی توصیف نمود و اعلام کرد که در هیچ یک از قراردها و ضمائم آنها، نام های مذکور در کلیپ ساختگی وجود ندارد و صحت این موضوع نیز از طریق سامانه های موجود برای عموم قابل بررسی است.
 شرکت آب منطقه ای استان کرمان نیز واقع شدن بنای مذکور در حریم و بستر رودخانه را به صورت کامل منتفی دانسته و اعلام داشته است: با توجه به کلیپ پخش شده در خصوص تصرف بستر رودخانه آسیاب جفته شهرستان بافت لذا براساس بازدید معاونت حفاظت و بهره برداری و مدیر دفتر مهندسی رودخانه های شرکت آب منطقه ای در تاریخ 9 فروردین 1401 از محل مذکور، به استحضار می رساند ساختمان مدنظر به فاصله بیش از ۱۲۰ متر از  بستر رودخانه قرار دارد لذا به صراحت اعلام می گردد که این ساختمان مربوط به خارج از حریم و بستر رودخانه می باشد.
یادآور می شود رییس کل دادگستری استان کرمان به منظور شفاف سازی و دفاع از سال ها خدمت صادقانه در قوه قضاییه با  صدور دستور ویژه ای به سازمان های مرتبط با موضوع تاکید نموده اند که ضمن بررسی تمامی جوانب، هرگونه تخلف و اقدام غیر قانونی را به مراجع ذیربط گزارش داده و در مورد ادعای مطرح شده مبنی بر واقع شدن این ملک در حریم و بستر رودخانه، در صورت تائید کارشناسان این حوزه اقدام به تخریب و قلع بنای موجود نمایند و در این دستور تاکید شده است که انتظار می رود دستگاه های متولی هرگونه تخلف احتمالی از سوی شخص بنده و وابستگان اینجانب را بر اساس قانون مورد برخورد قرار دهند زیرا در برابر قانون برای هیچ فردی مصونیتی وجود ندارد و همه در برابر قانون یکسان هستند.
 دستگاه قضایی استان کرمان همواره بر مبنای اصل رکین خود بر حفظ اسرار عموم مردم و مراجعان به دستگاه حرکت می نماید و از این رو است که بسیاری از حقایق درباره شایعه پردازان را در نزد خود به امانت نگه می دارد اما در این رابطه باید به این نکته توجه کرد که عامل اصلی انتشار این کلیپ ها که فردی سابقه دار است و پیش بینی می شود که هدف وی از این اقدامات نیز ناشی از کینه توزی نسبت به دستگاه قضایی و جلوگیری از اجرای مجازات شرعی و قانونی علیه خودش باشد.
فرد مذکور دارای چندین مورد سابقه کیفری است که از آن جمله می توان به جرایم منافی عفت اشاره کرد که در دادگاه کیفری یک جیرفت به 99 ضربه شلاق محکوم شده و حکم وی پس از تائید در دیوان عالی کشور به اجرا گذاشته شده است.
این فرد همچنین از باب نشر اکاذیب  و افترا در ارتباط با جرایم اخلاقی در فضای مجازی از سوی دادگاه بدوی به سه فقره یک سال حبس محکوم شده است؛ همچنین فرد مذکور در سال گذشته از سوی یکی از سازمان های امنیتی استان نیز به اتهام فعالیت های امنیتی دستگیر شده و ضمن تداوم تحقیقات جهت تکمیل پرونده وی (در دادسرای عمومی وانقلاب مرکز استان)، با تودیع وثیقه آزاد شده است.
این قبیل افرادبه غلط تصور می کنند این رفتار رافع مسولیت کیفری آنان است بلکه در هرشرایطی با شکایت اشخاص ذینفع و با توجه سوابق کیفری و قطعیت و حتمیت کذب بودن مطالب منتشر شده بایستی در محدود مقررات قانونی عواقب رفتار خود را تحمل نمایند.
همچنین تاکید می شود که دادگستری کل استان کرمان همانند گذشته بر صیانت از بستر و حریم رودخانه های استان که در مالکیت قطعی دولت است تاکید دارد و ساخت و سازهای غیر مجاز در این محدوده متعلق به هر شخص یا مقامی باشد، طبق مقررات قانونی باید تخریب گردد منتهی شانتاژهای رسانه ای افرادی که بعضا  با سوء استفاده از فضای عمومی کشور وصحنه سازی ودروغ پراکنی سعی دارند تحت عنوانی خود را تطهیر کرده و مانع از تعقیب کیفری و اجرای مجازات های شرعی وقانونی شوند، راه به جایی نخواهد برد.
یقینا دادگستری  استان کرمان از مطالبه گری منصفانه در راستای اجرای منویات مقام معظم رهبری حفظه‌ الله تعالی حمایت قاطعانه خواهد داشت و به‌طور جدی به دغدغه رهبر معظم انقلاب مبنی براینکه مطالبه گری باید به دور از بدگویی و فضا سازی مورد نظر معاندین نظام باشد، توجه خواهد نمود.                           ",https://www.asriran.com/003Ugf
832948,۱۴۰۱/۰۱/۱۱,ورزشی,کدام تیم ها بیشترین حضور را در جام جهانی داشته اند؟,کشور هایی که بیشترین تعداد حضور را در جام جهانی داشته اند.,,https://www.asriran.com/003Uge
832947,۱۴۰۱/۰۱/۱۱,سیاسی,روزگارِ شاهِ عاشق‌پیشه به بهانۀ سریال «جیران»,پخش سریال «جیران» از شبکۀ نمایش خانگی بهانه‌ای است تا با روزگار و روحیات ناصرالدین شاه از نگاه یک تاریخ‌پژوه بیشتر آشنا شویم. این یادداشت نقد فیلم نیست.,"عصر ایران؛ رضا شاه‌ملکی- اگر چه دوست‌دار تاریخ و خوانندۀ آن‌ام، اما میانه‌ای با فیلم‌ها و سریال‌های تاریخی ندارم. چرا که تاریخ برای اهل تاریخ، تخصص است و علم اما رمان تاریخی و سریال تاریخی و امثالهم اگرچه از تاریخ جدا نیست، تاریخ هم نیست.
  هر ازگاهی که صدا‌و‌سیما و شبکه‌های نمایش خانگی و مانند اینها سریالی تاریخی می‌سازند، (و البته فقط بخش‌هایی گزینشی از تاریخ بلند ایران را روایت می‌کنند) به حکم این‌که مدرس تاریخ این سرزمین‌ام و البته در انتهای صف اهل تاریخ ایستاده‌ام، دوست و آشنا و دانش‌آموز و دانشجو می‌پرسد راستی فلانی! این سریال و آن فیلم را دیده‌ای و نظرت چیست؟
  عموما پاسخی ندارم چون فیلم و سریال مذکور را ندیده‌ام و خیلی تلویزیونی نیستم و به تبع آن از آنچه کارگردان و عوامل به تصویر کشیده‌اند بی خبر.
   نهایتا می‌توانم به حکم دو - سه کتاب تاریخی که تورق کرده‌ام بگویم بله... در روزگار مورد نظر شما چنین گذشته و چنان شده. تا چقدر کارگردان و سریال به حادثه و روایت تاریخی و اسناد پای‌‌بند بوده باشند.
  باری، در روزهای نوروز 1401 و در میان دید و بازدیدهای همچنان محدود فامیلی در دو نوبت به حکم اشتیاق میزبانان، توفیق اجباری دست داد تا به تماشای سریال «جیران» بنشینم و به همراه جمع یک قسمت کامل و نیمی از قسمتی دیگر را ببینم‌.    خواندم که کارگردان رد پای داستان نامکرر عشق را در تاریخ جُسته و احتمالاً چون پرداختن به تاریخ ایران‌باستان محدودیت یا ممنوعیت دارد به دوره کم‌خطر قاجار ورود کرده که چوب دو سر طلاست. هم از سلطنت‌طلبان و طرفداران خاندان پهلوی فحش می‌خورد و هم جمهوری اسلامی با آن بر سر مهر نیست. نه چپ‌ها طرفدارش هستند و نه راست‌ها. نه ملی‌ها قبولش دارند و نه مذهبی‌ها برایش شمعی روشن می‌کنند. نه مشروطه‌چی و نه جمهوری‌خواه ... و خلاصه سریال، به روزگار ناصرالدین شاه و ماجرای نه چندان پیچیده «فروغ‌السلطنه» یا همان خدیجه خانم ملقب به جیران ، دختر محمدعلی خان تجریشی پرداخته.
  فروغ‌السلطنه در میان صد‌و‌اندی همسر عقدی و غیر‌عقدی ناصرالدین‌شاه به نوعی محبوبۀ وی و نخستین سوگلی او بود به طوری‌که وقتی میرزا حسین‌خان سپهسالار (صدر اعظم ترقی‌خواه شاه و البته بانی قرارداد پر‌آوازۀ رویتر-توتون و تنباکو) به حساب آشفته دخل و خرج مملکت می‌رسید، و خواست تا از مخارج سنگین مقبره جیران بکاهد، به گفته «ابوالحسن بزرگ‌امید» در کتاب (خاطرات و مشاهدات) با مخالفت شاه رو‌به‌رو شد.  کارگردان البته گفته این سریال یک مستند تاریخی نیست تا به خط اصلی تاریخ و روایت وفادار بماند با این حال می‌بینیم نام‌ها و مکان‌ها واقعی است و به همین خاطر می خواهم به روزگار ناصرالدین شاه و خود او بپردازم:
   روزگار سریال پس از زخم‌های «گلستان» و«ترکمنچای» است که 263700 کیلومتر از خاک ایران بزرگ با بی‌کفایتی‌های داخلی و نیرنگ‌های خارجی جدا شد.
  روزهای قرارداد «گلد‌اسمیت» و «پاریس» است و جدایی ایران شرقی یعنی هرات و افغانستان و بخش‌هایی از بلوچستان بزرگ و مکران، یعنی چیزی نزدیک به 1 میلیون کیلومتر از خاک ایران.
   روزهایی است که قبله عالم و فرستاده او «موتمن‌الملک» با پیمان «آخال» ترکمنستان و ازبکستان و تاجیکستان و  بخش‌هایی از قزاقستان و قرقیزستان را از دست داده و جمعا نزدیک به 12300000 کیلومتر دیگر از ایران ما جدا شد.    این ناصرالدین شاه که می‌بینیم و سریال به ماجراهای عشقی او پرداخته و زمانه مورد نظر به رنگ و لعاب کاخ گلستان و زری دوزی‌های لباس بانوان و دسیسه‌های خواجه سرایان فروکاسته شده، فرزند محمد‌شاه است که با انفعال مقابل انگلستان و دسیسه‌های روس و نیرنگ «سر‌آستین لیارد»‌ها و «سر جان مک نیل»‌ها هرات را از کف داده بود تا مقدمه جدایی اصلی هرات و افغانستان در روزگار پسر شود.   محمدشاه کشنده «میرزا ابوالقاسم قاِئم مقام فراهانی» است. از معدود مردان لایق آن دستگاه که در باغ نگارستان و در « شب شنبه 30 صفر (او) را خپه (خفه) کردند و جسدش را در جوار بقعه شاه عبدالعظیم به خاک سپردند...» (ناسخ التواریخ-ج2)
   پس از قائم مقام هم حاج میرزا آقاسی معروف بر سر کار آمد. سفرنامه نویسی در باره او نوشته بود «عجیب ترین خلقتی که برای اداره امور یک مملکت می‌توان تصور کرد» (ایران در دوره سلطنت قاجار- علی اصغر شمیم ص135) و «کنت د سرسی» وزیر مختار فرانسه در باب او گفته بود :«تمام بی کفایتی دولت ایران در وجود او خلاصه شده» (همان منبع)
   او تا روزگار ناصرالدین شاه هم زنده بود و در کارهای دربار مداخلاتی داشت و نمی دانم کارگردان در میانه عشق و عاشقی و نمایش چشمان آهو وش جیران به این فقره نیز پرداخته یا نه.
   برای نمونه و مقایسه نگاه کنید به این روایت‌ها تا بدانید او جانشین چه کسی شده بود و قائم مقام فراهانی که به دست استبداد داخلی و توطئه دربار و دخالت خارجی کشته شد با او چه تفاوت داشت:
    فرهاد میرزا نویسنده کتاب «منشآت » قائم مقام فراهانی را ""بد‌دل و زشت‌کار"" می خواند.(ص37)   نادرمیرزا دیگر شاهزاده قاجار و نویسنده کتاب (تاریخ و جغرافیای دارالسلطنه تبریز)، به قائم مقام لقب ""ناسزاوار مرد  دنیا‌دوست"" می‌دهد و جهانگیر میرزا دیگر شاهزادۀ قاجاری و نویسنده کتاب تاریخ نو، پارا فراتر گذارده و با واژگانی چون ""مزدور و نک به حرام و بد خیال و خائن"" از او یاد می‌کند.
   پیداست که شاهزادگان قاجاری و مفت‌خواران آن دوران تاب دیدن اقدامات سخت‌گیرانه میرزا ابوالقاسم قائم مقام فراهانی را نداشتند .
این روایت هم از کتاب ناسخ التواریخ خواندنی است که البته نویسنده همین اثر هم در چند جا با بدبینی و بدگویی از قائم مقام فراهانی یاد کرده. داستانی زنده و تامل برانگیز‌، روایت‌گر بلندی روح قائم مقام:  «....وقتی چنان افتاد که شاهنشاه غازی (محمدشاه را می‌گوید) معادل بیست تومان زر به مردی باغبان عطا فرمود، قائم مقام کسی را فرستاد و آن زر را استرداد کرد و بی توانی (یعنی بدون معطلی و سستی) به شاهنشاه پیام داد که ما هردو در خدمت دولت ایران و خواجه تاشانیم( خواجه تشان. یعنی نوکرانی که یک آقا و صاحب دارند) الا اینکه تو چاکر بزرگ‌تری …» (لسان الملک سپهر/ جلد دوم )   آری. این چنین بود. این سریال ، مربوط به روزگاری است که از آسمان تیر بلا می‌بارید و میرزا تقی خان فراهانی (امیر کبیر) به دستور همین شاه عاشق پیشه و در کاشان: « فصاد دژخیم نهاد اجل به فصد یمین و یسارش پرداخته به دیار عدمش روانه ساخت» (حقایق الاخبار ناصری- خورموجی)   این روزگار و این قصه های دربار‌، «عصر بی خبری است». عصر امتیازات است. از بانک استقراضی روس تا راه‌آهن و از استخراج معادن آذربایجان تا صید ماهی در خزر و از احداث تلگراف تا امتیاز تنباکو و از استخراج فلزات تا چاپ اسکناس.     این داستان پرگداز عاشقانه در هنگامه‌ای رخ داده که فرانسوی‌ها (که هرگز در تاریخ با ایران بر سر مهر نبوده اند و کمتر خیرشان به ملتی در دنیا رسیده) امتیاز انحصاری کاوش‌ها در ایران را گرفتند و تمام آثار باستانی شوش را به یغما بردند و اکنون زینت بخش لوور است و وشاه صاحبقران هم در دل می‌خندید که این فرنگی‌ها در خاک و خل دنبال چه هستند؟   قائم مقام را که اجازه تأسیس کنسول‌گری به انگلستان نمی‌داد را خفه کنی حاج میرزا آقاسی بدنام را بر سر کار آوری و امیر کبیر را که حتی برای دارالفنون هم از روس و انگلستان معلم نمی‌آورد را رگ بزنی و میرزا آقاخان نوری را بر سر کار آوری که در جدایی هرات نقش پررنگ داشت، نتیجه جز این نخواهد بود.
   بعدها «ژاک دمورگان» امتیاز مفصل‌تر کاوش‌ها را از فرزند همین قبله عالم یعنی مظفرالدین شاه گرفت و غارت اصلی آغاز شد و طی 15 سال فعالیت فرانسوی‌ها آنچه بود و نبود به موزه لوور منتقل شد تا وزیر فرهنگ وقت کلمانسو (Clemanceau) شخصا به بازدید برود و با اتکا به گنجینه هایی که رسده از استیضاح بگریزد!   آری همه این عجایب و غرایب در کاخ گلستان و تنبور زدن شاه و نقش دروغین و بزک کرده «مهد علیا» و چشمان جیران و کاراکتر ساختگی سیاوش خلاصه شده است. این یادداشت در نقد این سریال یا به هواداری آن نوشته نشده که اینجانب دانش نقد فیلم و هنر ندارد، تنها بهانه ای است برای اشاره به آگاهی تاریخی.  سلطنت دراز مدت ناصر‌الدین شاه ( 1247- 1313 ق)از خبرساز ترین دوره های تاریخ ایران است. داوری عمومی مردم نسبت به قاجار و نیز ناصر الدین شاه چندان همدلانه نیست. آیا به این دلیل است که به قول ""گاوین‌همبلی"" او «هیچ میراث با ارزشی از خود باقی نگذارد...» ؟ (تاریخ ایران کمبریج-دوره افشار و زند و قاجار- ص۲۵۲ ) و یا ما به قول دکتر داریوش رحمانیان ""اسیر کلیشه ها"" شده ایم؟ آنطور که یرواند آبراهامیان در جائی گفته بود، تاریخ آنچنان آکنده از اسناد گوناگون است که می‌توان برای هر ادعایی دست در انبان کرد و سندی موافق یافت . (نقل به مضمون)   چند دیدگاه متضاد در مورد این پادشاه را بخوانید؛ فراتر از کلیشه‌ها ، و فراتر از قصه های سریال جیران، تا شاید به قول استاد باستانی پاریزی راهی به دهی بردیم:
   مهدیقلی خان هدایت ( مخبر السلطنه) در کتاب معروف ""خاطرات و خطرات"" مینویسد: «زندگی وی با همه ریخت و پاش، به اقتصاد بود. ثروت شخصی نداشت ... با توجهی که به تعالی دولت و ملت داشت و موانعی که می‌دید می‌شود گفت شاهی بود مستأصل و در اواخر مأیوس» (چاپ تهران، 1329)
   حسن اعظام قدسی هم در ""خاطرات من"" با این پادشاه هم‌دلی نشان می‌دهد:   «تا آخر دوران سلطنت وی و تا آخر فصول نرخ‌ها ثابت و فراوانی بوده. مخصوصا نان و گوشت که در تمام سال کوچک‌ترین تزلزلی روی نداده بود. روزی که عازم اعتاب مقدسه می شود ... پسرش شاهزاده کامران میرزا...را مخاطب قرار داده و نسبت به ارزاق...تاکید می نماید... و می گوید: کوچک ترین ناراحتی مردم موجب اعدام تو که پسر من هستی خواهد بود» (جلد اول ص 70) همین نویسنده در جای دیگر متذکر میشود:   «از نیکی های وی...بی توجهی به جمع مال به نفع خویشتن بوده است. بطوریکه تا آخر دوران سلطنت و بعد از او حتی یک ده به نام ناصرالدین شاه دیده و یا شنیده نشده است.» (همان- ص 75)   داماد ناصرالدین شاه یعنی ظهیر الدوله در کتاب «تاریخ بی دروغ) او را چنین توصیف میکند:
   «مهربان، بردبار،رعیت پرور،ترقی خواه، با رحم... آبادانی دوست،عیاش» همو در جای دیگر اشاره دارد که ناصرالدین شاه آشنا به ادب شعر و فنون موسیقی بوده(همان) و : «در تمام عمر وقت ناهار، روزنامه و وقت شام کتاب تاریخ گوش می‌کرد، در عصر خودش بر تمام شکارچیان سر آمد بود.. غالب جاها به جز امریکا را گردش کرده و کارها{را} خوب درک کرده ، خواست در ایران معمول کند. عیبی که اصحاب بینش و ارباب دانش.. در آن وجود دیده بودند ، فقط اندکی {!} شهوت و کمی طمع بود.»( همان) نام کتاب تاریخ بی دروغ است و اگر چه حقایقی را ذکر کرده اما تاریخ بی دروغمان که این باشد وای به حال بقیه تواریخ و ناسخ التواریخمان که آن باشد باید خط نسخ کشید بر همه تواریخ.   ناظم‌الاسلام کرمانی نویسنده نامدار مشروطیت ناصرالدین شاه را چنین داوری میکند:   «این شاه در عیاشی و کامرانی گوی سبقت را از جد خود {منظورش فتحعلیشاه است} ربوده بود. ...از آغاز تا انجام ۱۹۳ زن اختیار کرد و ۵ سفر رسمی و غیر رسمی کرد و بیش از یکصد کرور هزینه این سفرها شد. در ۵۰ سال سلطنت ۸۳ مقاوله نامه سیاسی ، تجارتی و مرزی بست که در همه آنها مغبون شد... قسمت‌هایی که در زمان این پادشاه از ایران منتزع شد، افغانستان تمام، برخی از قسمتهای خراسان، سیستان، مسقط،عمانات و ترکمان، و ۱۷۳ قطعه از جزایر و سواحل خلیج فارس و و دو ثلث از بلوچستان . در عصر این پادشاه شروع خرابی در اداره نظامی شد... نماند در ایران سر جنبانی که سرش را به سنگ استبداد نکوفت.... دشمن تعلیم و معارف و آزادی قلم و افکار بود...» ( تاریخ بیداری/ص 99. مقدمه) مقایسه آسان است بین تاریخ «بیداری» و تاریخ «بی دروغ»   اما ناظم الاسلام در ادامه این ویژگی ها را نیز برای ناصرالدین شاه بر می‌شمرد:
   «شعر نیک می‌گفت...از تاریخ بی اطلاع نبود. عربی، فارسی ، ترکی و فرانسه می‌دانست...تیر‌انداز ماهری بود... خط خوبی داشت.. آثاری که در زمان او به وجود آمد: دارالفنون، ایجاد تلگراف‌خانه، ضراب‌خانه، چراغ گاز، پست‌خانه، کارخانه توپ‌ریزی، کارخانه باروت‌کوبی،کارخانه فشنگ‌سازی، کارخانه چاشنی‌سازی، ایجاد مجلس شورای دولتی، تعیین وزارت‌خانه‌ها و ایجاد روزنامه در ایران » (همان)  پایان سخن را هم با روایتی از ابوالحسن بزرگ امید همراه کنیم که پیشتر هم به خاطرات او اشاره داشتیم و مطلب را کوتاه کنم.
    او در کتاب ""از ماست که بر ماست ""می‌نویسد ناصر‌الدین‌شاه در ابتدا توجه خاصی به معارف داشته و معلمان و دانش‌آموزان دارالفنون را تشویق می‌کرد و سرکشی پیاپی نموده و جایزه می‌داد.
  بعد از ماجراهای سید جمال اسدآبادی و ملکم خان و این قبیل تحرکات گویا تغییر عقیده داده و خطاب به مخبر‌الدوله گفته بود: «من راضی نیستم یک‌نفر شاگرد تحصیل‌کرده از مدرسه خارج شود. از مدرسه فقط اسمش را می‌خواهم که در سالنامه ذکر شود...» (ص۴۲)                           ",https://www.asriran.com/003Ugd
832946,۱۴۰۱/۰۱/۱۱,بین الملل,رئیس سیا کرونا گرفت,ابتلای برنز به کرونا، پس از مثبت شدن جواب آزمایش دو فرد نزدیک دیگر به رئیس جمهوری آمریکا اتفاق می افتد.,"ایرنا: منابع خبری اعلام کردند که ویلیام برنز رئیس سازمان سیای آمریکا به بیماری کووید -۱۹ مبتلا شده است.
 
منابع خبری روز پنجشنبه به وقت محلی اعلام کردند سازمان سیا می گوید آزمایش کرونای رئیس این سازمان مثبت شده و برنز دارای علایم خفیف است.
 
سازمان سیا افزود: برنز همه نوبت های واکسن خود را دریافت کرده است و دز سوم را نیز تزریق کرده بود. وی از منزل به انجام وظایف خود خواهد پرداخت.
 
ویلیام برنز روز چهارشنبه با جو بایدن رئیس جمهوری آمریکا دیدار و گفتگو کرده بود اما سیا در بیانیه خود گفته است که برنز آخرین بار چهارشنبه صبح با حفظ فاصله اجتماعی و داشتن ماسک با جو بایدن رییس جمهوری امریکا دیدار کرده است.
 
این سازمان افزود: براساس دستورالعمل های مرکز کنترل بیماری های آمریکا، این جلسه یک دیدار نزدیک محسوب نمی شود و برنز با هدف شفافیت، اخبار ابتلای خود به ویروس کرونا را اعلام می کند.
 
ابتلای برنز به کرونا، پس از مثبت شدن جواب آزمایش دو فرد نزدیک دیگر به رئیس جمهوری آمریکا اتفاق می افتد.
 
کارین ژان پیر معاون سخنگوی کاخ سفید روز یکشنبه اعلام کرد که به کرونا مبتلا شده است. چند روز قبل نیز جن ساکی سخنگوی کاخ سفید به کرونا مبتلا و این بیماری باعث شد که وی نتواند همراه جو بایدن در سفر به لهستان و بلژیک حضور داشته باشد.                           ",https://www.asriran.com/003Ugc
832945,۱۴۰۱/۰۱/۱۱,بین الملل,مخالفت انگلیس، فرانسه و آلمان با پرداخت بهای گاز روسیه به روبل,وی افزود: ما پرداخت هزینه گاز (روسیه) با هر ارز دیگری غیر از آنچه در قراردادها مشخص شده است را نخواهیم پذیرفت.,"سه کشور اروپایی انگلیس، فرانسه و آلمان اعلام کردند که با پرداخت بهای گاز وارداتی از روسیه با استفاده از روبل پول ملی این کشور، مخالف هستند.


به گزارش ایرنا از ""سی ان ان""، وزرای اقتصاد آلمان و فرانسه روز پنجشنبه گفتند که آن‌ها به توافقات موجود با روسیه برای پرداخت هزینه گاز روسیه فقط به ارز یورو متعهد هستند. 
برونو لومر وزیر اقتصاد و دارایی فرانسه در کنفرانس خبری مشترک با رابرت هابک همتای آلمانی خود گفت: ""قراردادها با روسیه به یورو است و باید به یورو پرداخت شود. ""
وی افزود: ما پرداخت هزینه گاز (روسیه) با هر ارز دیگری غیر از آنچه در قراردادها مشخص شده است را نخواهیم پذیرفت. 
هابک در یک کنفرانس خبری جداگانه گفت که آلمان برای همه احتمالات از جمله توقف جریان گاز روسیه به اروپا ""آماده"" است. از سوی دیگر لومر گفت فرانسه در حال آماده‌سازی خود برای قطع احتمالی گاز از سوی روسیه است. 
اولاف شولتز، صدراعظم آلمان نیز روز پنجشنبه تاکید کرد که برلین بهای گاز روسیه را فقط با ارز یورو پرداخت خواهد کرد. 
سخنگوی بوریس جانسون نخست وزیر انگلیس نیز روز پنجشنبه اظهار کرد که انگلیس درخواست ولادیمیر پوتین رئیس جمهور روسیه برای پرداخت بهای گاز روسیه به روبل را نخواهد پذیرفت. 
این سخنگو گفت کواسی کوارتنگ، وزیر انرژی انگلیس به صراحت گفته است که ""این درخواست را درنظر نخواهد گرفت. ""
به گزارش ایرنا، ولادیمیر پوتین رئیس جمهور روسیه تاکید کرد: کشورهایی که در لیست کشورهای «غیردوست» قرار گرفته‌اند باید از ابتدای ماه آوریل (فردا) ، هزینه گاز را به روبل بپردازند. 
پوتین روز پنجشنبه در نشستی با مسئولان صنایع هوایی این کشور، در عین حال تاکید کرد که مسکو به تعهداتش در قبال مشتریان گاز براساس قیمت‌ها و حجم‌های مندرج در قراردادها متعهد خواهد بود. 
وی تاکید کرد: نپرداختن هزینه گاز به روبل از سوی مشتریان به معنای عمل نکردن به تعهدات تلقی خواهد شد و خود آن‌ها مسئول عواقب این موضوع خواهند بود. 
پوتین روز ۲۳ مارس اعلام کرد که کشورهای تحریم کننده روسیه باید بهای گاز را به روبل بپردازند و به دولت، بانک مرکزی و شرکت گازپروم این کشور یک هفته مهلت داد تا قراردادهای فروش گاز را به روبل تبدیل کنند. این اقدام روسیه، واکنش گروه هفت را به دنبال داشت و آن‌ها اعلام کردند که بهای گاز خریداری شده از روسیه را به روبل پرداخت نمی‌کنند. اگرچه، آلمان یکی از بزرگترین مشتریان گاز روسیه خواستار شفاف‌سازی نحوه انجام نقل و انتقالات مالی به روبل شده است. 
پوتین دستوری را امضا کرده است که براساس آن، کشورهای غیردوست باید حسابی را در بانک‌های روسیه افتتاح کنند و از فردا، اول آوریل، پرداخت‌ها باید از طریق این حساب‌ها و به روبل انجام شود. 

                           ",https://www.asriran.com/003Ugb
832943,۱۴۰۱/۰۱/۱۱,فرهنگی/هنری,سیاست‌‌نامه؛ «ترین»‌های یک سده,بهترین مدرس، مهم‌ترین مؤلف، تأثیرگذارترین مجله، پُرکارترین نشر، کوشاترین مترجم، موفق‌ترین نهاد، مؤثرترین فارغ‌التحصیل، اثرگذارترین نویسندۀ غیر‌سیاسی، اساسی‌ترین کتاب اندیشۀ سیاسی و ممتازترین چهره...,"عصر ایران؛ سروش بامداد- شمارۀ نوروزی فصل‌نامۀ «سیاست‌نامه» را می‌توان بهترین شماره در تمام 6 سال گذشته دانست در حالی که تصور می‌شد این نشریه اساساً بعد از محمد قوچانی نپاید اما حفظ کیفیت آن به گونه‌ای است که این تصور را ایجاد می‌کند که همچنان سردبیر سابق حضور دارد حال آن که چنان که در نوشته‌ای دیگر آوردیم دست‌در‌کار و دل‌مشغول مجلۀ خود (آگاهی‌نو) است.  حامد زارع که به عنوان دبیر اندیشۀ روزنامه‌های متبوع محمد قوچانی شناخته می‌شد حالا خود صاحب امتیاز، مدیر مسؤول و سردبیر فصل‌نامۀ سیاست‌نامه است که در حوزۀ اندیشۀ سیاسی منتشر می‌شود و از آن حامد زارع که با حمله به روشن‌فکری دینی و نقد دکتر سروش با نام مستعار محمود مزروع دنبال جنجال و اعتبار بود کاملا فاصله گرفته و به یک ژورنالیست حرفه‌ای نزدیک‌تر شده است. آن هم در حوزۀ اندیشۀ سیاسی که مستلزم تعمق است و تأمل.  رییس شورای علمی سیاست‌نامه هم دیگر دکتر سید جواد طباطبایی نیست که سایۀ تفرعن او بر مجله سایه می‌انداخت و به جای او نام دکتر نقیب‌زاده را می‌بینیم اگر چه مشخص نیست به دلیل فاصلۀ مکانی آقای طباطبایی و احتمالا درگیری با بیماری است یا این که مجله نمی خواهد تنها به عنوان تریبون نظریۀ «ایرانشهر» شناخته شود.  با این توضیحات و توصیفات است که می توان گفت این سیاست‌نامه یک مجلۀ کامل و یک فصل‌نامۀ حرفه‌ای وبسیار خواندنی است اگر چه و این کم هنری نیست که مقولۀ جدی سیاست و اندیشۀ سیاسی را بتوان در این قالب عرضه کرد و بخش قابل توجهی از سوءتفاهمات گذشته را دست کم برای این قلم زدوده است.  جذاب‌ترین بخش شمارۀ نوروزی سیاست‌نامه بی گمان ""نظر‌سنجی"" آن است با عنوان «قرن سیاست» و دربرگیرنده سدۀ 1300 تا 1400 خورشیدی که در آن از 120 استاد یا دانش‌آموخته یا روزنامه‌نگار خواسته گزینه های خود در 10 مورد را در طول یکصد سال گذشته و در ارتباط مستقیم یا غیر مستقیم با اندیشۀ سیاسی معرفی کنند: بهترین مدرس، مهم‌ترین مؤلف، تأثیرگذارترین مجله، پُرکارترین نشر، کوشاترین مترجم، موفق‌ترین نهاد، مؤثرترین فارغ‌التحصیل، اثرگذارترین نویسندۀ غیر‌سیاسی، اساسی‌ترین کتاب اندیشۀ سیاسی و سرانجام: ممتازترین چهرۀ 100 سال گذشته و حاصل چنین است:- بهترین مدرس: حسین بشیریه- مهم‌ترین مؤلف: حسین بشیریه- تأثیر‌گذارترین مجله: مهرنامه- پُرکارترین نشر: نشر نی- کوشاترین مترجم: عزت‌الله فولادوند- موفق ترین نهاد: دانشکدۀ حقوق و علوم سیاسی دانشگاه تهران- مؤثرترین فارغ‌التحصیل: سعید حجاریان- اثرگذارترین نویسندۀ غیر‌سیاسی: علی شریعتی- اساسی‌ترین کتاب: زوال اندیشۀ سیاسی در ایران- ممتازترین چهره: سید جواد طباطبایی- چهرۀ ماندگار از نظر خوانندگان: محمد علی فروغی
   دربارۀ هر بخش نیز چهره‌ای نوشته و از جالب‌ترین آنها مقالۀ علی اشرف فتحی دربارۀ مجلۀ ""مهرنامه"" است: «بسیاری از منتقدان مهرنامه، چرخش این مجله علیه جریان روشن‌فکری دینی را معمای لاینحل پشت پردۀ مهرنامه می‌دانستند. برخی تا بدان‌جا پیش رفتند که مهرنامه را مروج سلفی‌گری ایرانی قلمداد کردند و به تناقض‌های موجود در مسیر این چرخش اشاره داشتند. به گمان من اما باید با توجه به تجربۀ ارزش‌مند مهرنامه، به این نکته توجه بیشتری کرد که قرار نیست ژورنالیسم عمومی کارکرد ژورنالیسم تحقیقی را داشته باشد.» جای دیگر هم: «قوی‌ترین و حرفه‌ای‌ترین روزنامه‌نگاران کشور با این مجله همکاری می‌کردند و متفکران برجستۀ ایرانی نیز پی‌گیر مطالب و مباحث آن بودند. رسیدن به چنین جایگاه اثرگذاری در عصر انحطاط نشریات کاغذی و مباحث فکری حاکی از رتبه و شدت وجودی قابل توجه این تیم بود و نمی‌شود از چنین موجودیت قابل توجهی خواست که دست از فعالیت بکشد تا حیرانی‌های خود را برطرف کند. مگر اندیشۀ بشری چیزی جز همین حیرانی‌های دامنه‌دار بوده که با این‌گونه بحث‌ها و جدل‌ها و نقض‌ها و ابرام‌ها به تکامل تدریجی رسیده و گره از مشکلات ذهنی بشر گشوده است؟»  با این وصف طبیعی است که روی جلد به حسین بشیریه اختصاص یابد که به اعتقاد مصطفی تاج‌زاده « نباید دربارۀ نقش سیاسی دکتر بشیریه اغراق کرد» هر چند که تصریح می کند « استاد بسیار فاضل و باسواد و در عین حال فروتن و اخلاق مداری بود» و همین که تاج زاده دربارۀ بشیریه نوشته و عنوان مطلب «خاتمی و سروش و بشیریه» است شاهد دیگری است بر مدعای صدر این نوشته که سیاست‌نامه و حامد زارع نمی‌خواهد با خصومت با روشن‌فکری دینی و دکتر سروش شناخته شود و از آن فضا فاصله گرفته است.
   خواندنی‌ترین مطلب اما برای مخاطبی که سیاست را تنها در حوزۀ اندیشه دنبال نمی‌کند معرفی سعید حجاریان به عنوان «مؤثرترین فارغ‌التحصیل» است و مقالۀ اسکندر صادقی بروجردی از دانشگاه گلد اسمیت لندن که چون نام مترجم دارد یعنی به پارسی ننوشته و برگردانده شده است. نوشته‌ای که پروژۀ توسعه سیاسی در دولت اصلاحات را نیز توضیح داده است.   با این همه وقتی با انبوهی از داده‌های سیاسی و شخصیت‌های متبحر در علم سیاست آشنا می‌شوی و می‌بینی که یا جلای وطن کرده‌اند یا به بازی گرفته نمی‌شوند و میدان در دست دیگرانی است که چندان نسبتی با این مقولات ندارند احساس دوگانه‌ای به آدمی دست می‌دهد. از یک طرف ابتهاج از این موضوعات و از سوی دیگر اندوهی ژرف که با سرمایه‌های خود چرا چنین می‌کنیم و با دکتر نقیب‌زاده هم‌آوا می‌شوی که دربارۀ «تراژدی علم سیاست» نوشته و خاطر نشان می‌کند:   «بهتر است بدانند محروم کردن دانشگاه‌ها از استادان نخبه جز ضعف بنیۀ علنی دانشجویان و بی‌آبرویی خود دانشگاه و در نهایت نارضایتی دانشجویان، پیامد دیگری ندارد چون اذهان تشنه را نمی‌توان از پرسش و پویایی بازداشت. نای بلبل نتوان بست که بر گُل نسراید. بومی کردن و اسلامی کردن دروس و دانش هم کار عبثی است که پیش از این دیگران کرده‌اند و شکست خورده‌اند به ویژه اگر قرار باشد اجرای آن را به دست ناتوان اضعفِ اعضای این رشته بسپارند و این کار با اخراج و بازنشستگی اجباری استادان مطرح همراه باشد و نقد و اندکی آزاداندیشی در عین خود سانسوری هم تحمل نشود و آنچه ضرورت عاجل دارد تجدید بنا و ساختار آموزشی کشور و تبدیل دانشگاه‌ها از مدرس‌پروری به پژوهش‌گر‌پروری است.»                           ",https://www.asriran.com/003UgZ
832944,۱۴۰۱/۰۱/۱۱,اجتماعی ,«طزره»، روستایی «هزار چشمه» که آب ندارد,دهیاری طزره در بهترین شرایط سالیانه 50 تا 60 میلیون تومان ارزش افزوده از طرف دولت دریافت می کند که با این مبلغ زباله روستا را هم نمی توان جمع کرد.,"روستای طزره دامغان یکی از پرآب‌ترین روستاهای استان‌ سمنان به لحاظ برخورداری از منابع آبی است که سالیان متمادی با آغاز فصل گرما با کمبود آب شرب مواجه است.
 
به گزارش ایلنا با آغاز فصل تابستان، وجود گرمای زیاد و کاهش سطح آب های زیر زمینی برخی از شهرهای و روستاهای کشور و استان سمنان دچار کمبود آب شُرب می شوند اما بعضی از روستاها و مناطق با توجه به موقعیت اقلیمی نه تنها کمبود آب ندارند بلکه سرریز آب شان می تواند جبران کننده کمبود سایر مناطق باشند. روستای طزره دامغان در 45 کیلومتری شمال شرق این شهرستان دقیقا یکی از همین مناطق است که با وجود چشمه سارهای متعدد می تواند بخشی از کمبود آب روستاهای شرقی دامغان را جبران کند اما ساکنان روستا در فصل گرما دچار کمبود آب هستند.
 
مجید صیدی دهیار طزره در گفت و گو با ایلنا بیان کرد: مشکل بزرگ کمبود آب طزره در فصل گرما نداشتن مخزن و محل ذخیره است. دبی آب چشمه نامشخص است و با توجه به میزان بارش برف و باران متغیر است.
سالانه 5 ماه آب چشمه در بیابان هدر می رود
وی با تاکید بر اینکه تامین آب باغات و شرب روستا از یک چشمه است ، ادامه داد: از آبان ماه تا فروردین ماه که باغات و محصولات کشاورزی به آبیاری احتیاج ندارد آب چشمه هدر و به سمت کویر می رود و هیچ استفاده‌ای از آن نمی شود.
 
دهیار طزره تصریح کرد: در مدت 5 ماهی که محصولات کشاورزی به آب احتیاج ندارد اگر  بند خاکی ایجاد شود و این آب ذخیره گردد در فصل گرما آب ذخیره شده را به باغات اختصاص می دهیم و آب چشمه کفاف ساکنان روستا را می دهد و ساکنان روستا با کمبود آب مواجه نمی شوند.
 
صیدی با اشاره به اینکه روستای طزره کمبود آب ندارد اما بزرگترین مشکل ما بهینه نکردن استفاده از آب است، گفت: آب چشمه توسط لوله کشی به داخل روستا انتقال می یابد هر چند لوله کشی ها فرسوده و برای 40 سال قبل است.
 
وی افزود: در سالیان گذشته 6 حلقه چاه عمیق و نیمه عمیق در طزره حفر شد اما هیچ کدام از چاه ها به دلیل کوهستانی بودن منطقه و وجود معادن زغال سنگ البرز شرقی به آب نرسید.
چاه های عمیق 200 متری هم به آب نرسید
دهیار طزره به بی نتیجه بودن حفر چاه های عمیق با عمق 200 متری اشاره کرد و یادآور شد: در ایام تابستان که مصرف آب شرب بالاست روزانه 12 تا 15 ساعت آب چشمه را کاملا می بندیم و داخل منبع 150 متر مکعبی ذخیره می کنیم و سپس باز می کنیم تا ساکنان چند ساعتی آب داشته باشند.
5 سال چشم انتظاری برای مطالعه پروژه احداث بند خاکی
وی اضافه کرد: 5 سال است که استاندار سمنان دستور داده و مصوب کرده که اداره منابع طبیعی بند خاکی احداث کند اما هنوز کار مطالعاتی آن به پایان نرسیده و اخیرا کار مطالعه را به گروه مشاور در دانشگاه صنعتی شاهرود سپردند تا انجام دهد.
 
صیدی با تاکید بر اینکه 800 میلیون تومان اعتبار برای مطالعات این طرح برآورد کرده اند، تصریح کرد: بودجه ای که به آب و فاضلاب دامغان اختصاص می دهند به روستاها نمی رسد.
 
وی بیان کرد: دهیاری طزره در بهترین شرایط سالیانه 50 تا 60 میلیون تومان ارزش افزوده از طرف دولت دریافت می کند که با این مبلغ زباله روستا را هم نمی توان جمع کرد و حتما لازم است دولت ساخت این پروژه را در دست بگیرد.
بودجه مطالعاتی این پروژه را به ما دهند پروژه را احداث می کنیم
دهیار طزره با اظهار تعجب از اختصاص اعتبار حدود یک میلیارد تومانی مطالعه این پروژه اظهار کرد: چنانچه دهیاری یک میلیارد تومان اعتبار داشت روستا را دگرگون می کرد و اگر صرفا بودجه مطالعاتی این پروژه را به ما دهند خودمان کل این پروژه را احداث می کنیم.
 
صیدی ادامه داد: به محض گلایه ساکنان روستا مبنی بر بی آبی در فصول گرما مسئولان می گویند: «شاکر باشید که همین مقدار آب هم دارید، برخی از روستاها را با تانکر آبرسانی می کنیم»؛ در روستایی که به روستای «هزار چشمه» معروف است زندگی کنیم و مشکل آب داشته باشیم؟ اگر سایر روستاها آب ندارند به دلیل کمبود منابع آبی است اما کمبود آب طزره با وجود 270 چشمه توجیهی ندارد.
در صورت مدیریت مصرف، آب 5 روستای پایین دست را هم تامین می کنیم
وی افزود: 20 سال با این مشکل دست و پنجه نرم می کنیم در صورتی که آب داریم اما مدیریت نمی شود و در صورت مدیریت مصرف می توانیم آب 5 روستای پایین دست را هم تامین کنیم.
 
کبیریان تسهیل گر روستای طزره گفت: طبق آخرین سرشماری 243 نفر جمعیت در این روستا سکونت دارند و طزره در زمینه کشاورزی، دامداری و میراث فرهنگی مستعد شغل است.
 
وی ادامه داد: توسعه کشت گیاهان دارویی را برای این روستا پیش بینی کردیم و با توجه به شرایط فعلی بیشتر دام مهاجر به منطقه می آید و اگر شرایط آبی حل شود ساکنان بومی هم می توانند در زمینه دامداری مشغول کار شوند.
در طزره همه مسائل تحت تاثیر مستقیم معدن البرز شرقی قرار گرفته است
مهدی بندرآبادی فرماندار دامغان گفت: در روستای طزره همه مسائل تحت تاثیر مستقیم معدن البرز شرقی قرار گرفته است.
 
وی افزود: در طی مدت 50 ساله اخیر دامداری در این روستا به  شدت کمرنگ شده است و عمده نیروهای کار در قسمت اداری و غیر اداری البرز شرقی مشغول فعالیت هستند.
 
فرماندار دامغان اظهار کرد: معدن البرز شرقی بر مسائل زیست محیطی روستا تاثیر منفی گذاشته است و اگر معدن البرز شرقی نبود روستای طزره در زمره یکی از ییلاقات بزرگ دامغان قرار می گرفت.
آب مازاد طزره در اختیار معدن البرز شرقی است
بندرآبادی با تاکید بر اینکه در طزره آب مازاد وجود دارد، تصریح کرد: آب مازاد در این روستا در اختیار شرکت البرز شرقی قرار  دارد و ضرورت دارد امور منابع آب با همکاری مدیران این شرکت عدد و رقم آب مازاد را به فرمانداری اعلام کنند.
 
مهدی قادری رئیس امور منابع آب دامغان گفت: در منطقه طزره 14 چشمه داریم که 720 هزار متر مکعب حجم آب این چشمه ها است.
 
وی بیان کرد: در طزره 2 چشمه تامین آب شرب روستا را تامین می کنند که مالکیت آن نیز بر عهده اهالی روستا است.
 
گزارش: محمود بانی                           ",https://www.asriran.com/003Uga
832942,۱۴۰۱/۰۱/۱۱,سیاسی,دستور دادستان کل کشور به دادستان مشهد: موضوع نحوه برخورد با تعدادی از مراجعین خانم بازی ایران و لبنان و جعل بلیت به سرعت رسیدگی شود/ با عوامل موثر در به وجود آمدن این قضیه برخورد کنید,دادستان کل کشور همچنین دستور داد، بدون اغماض با عوامل و اشخاص موثردر به وجود آمدن این قضیه طبق قانون و مقررات برخورد شود.,"میزان نوشت: درپی حواشی مسابقه بین المللی فوتبال بین ایران و لبنان، دادستان کل کشور به دادستان مشهد مقدس دستور بررسی ویژه رسیدگی به موضوع را صادر کرد.
 
حجت الاسلام والمسلمین منتظری خطاب به دادستان مشهد تاکید کرد: در خصوص اینکه گفته میشود جعل بلیت ورود و استفاده از سند مجعول در سطح بسیار وسیع و گسترده صورت گرفته، همچنین نحوه برخورد با تعدادی از مراجعین خانم، لازم است باسرعت و دقت موضوع از جهات مختلف و مرتبط با وظایف و تکالیف قانونی قضائی و حقوق عامه در دستور رسیدگی قرار داده شود.
 
دادستان کل کشور همچنین دستور داد، بدون اغماض با عوامل و اشخاص موثردر به وجود آمدن این قضیه طبق قانون و مقررات برخورد شود.                           ",https://www.asriran.com/003UgY
832941,۱۴۰۱/۰۱/۱۱,بین الملل,گوترش: ۹۵ درصد مردم افغانستان غذای کافی برای خوردن ندارند,به دلیل جنگ در اوکراین،  قیمت غذا در جهان به شدت درحال افزایش است. این برای افغانها  که سعی دارند به خانواده های خود غذا برسانند و همچنین عملیات های امدادی ما یک فاجعه است.,"آنتونیو گوترش دبیر کل سازمان ملل در نشست درخواست کمک مالی برای افغانستان اعلام کرد که ۹۵ درصد از مردم افغانستان غذای کافی برای خوردن ندارند.


دبیر کل سازمان ملل روز پنجشنبه اظهار داشت ۹ میلیون نفر در افغانستان در خطر قحطی به سر می برند. یونیسف تخمین می زند که حدود یک میلیون کودک افغان که به شدت از سو تغذیه رنج می برند، در خطر مرگ قرار دارند و کمک فوری نیز به آنها نخواهد رسید.
وی افزود: به دلیل جنگ در اوکراین،  قیمت غذا در جهان به شدت درحال افزایش است. این برای افغانها  که سعی دارند به خانواده های خود غذا برسانند و همچنین عملیات های امدادی ما یک فاجعه است.
دبیر کل سازمان ملل تصریح کرد مردم درحال فروش کودکان و اعضای بدن خود برای تامین غذای خانوادهایشان هستند. اقتصاد افغانستان به صورت کامل سقوط کرده است و نقدینگی بسیار کمی وجود دارد. بیش از ۸۰ درصد از جمعیت افغانستان بدهکار هستند.
دبیرکل سازمان ملل هشدار داد: کارگران  در بخش خدمات حیاتی از جمله مدارس و بیمارستان ها ماههاست حقوق دریافت نکرده اند. کسب و کارها نمی توانند فعالیت کنند. درآمدها از بین رفته و کشاورزان نمی توانند بذر یا کود بخرند. برنامه توسعه سازمان ملل هشدار داده است که اگر ما اقدامی انجام ندهیم،  تا اواسط سال جاری ۹۷ درصد افغان ها زیر خط فقر زندگی خواهند کرد.
گوترش تاکید کرد: جامعه بین‌المللی باید راهی پیدا کند تا تصمیم قطع حمایت توسعه ای به این کشور و مسدود کردن نزدیک به ۹ میلیارد دلار از دارایی‌های افغانستان در خارج از کشور بر مردم افغانستان تاثیر نگذارد. کشورهای ثروتمند و قدرتمند نمی توانند عواقب تصمیمات خود را بر آسیب پذیرترین قشر نادیده بگیرند. اولین گام در هر واکنش انسانی معنادار برای افغانستان باید جلوگیری از سقوط آزاد اقتصاد افغانستان باشد.
دبیرکل سازمان ملل با اشاره به تصمیم مقامات طالبان در ممنوع کردن آموزش دختران بالای کلاس ششم گفت: من عمیقا از تعلیق شدن تحصیل دختران بالای کلاس ششم عمیقا متاسفم. این یک نقض حقوق برابر دختران است که به کل کشور آسیب می رساند و دختران را بیشتر در معرض خشونت، فقر و استثمار قرار می دهد. هیچ توجیهی برای چنین تبعیضی وجود ندارد.

                           ",https://www.asriran.com/003UgX
832940,۱۴۰۱/۰۱/۱۱,اقتصادی,وام ۳۴۱ میلیون دلاری بانک جهانی به ترکیه برای کشاورزی سبز,توسعه کشاورزی در ترکیه به دلیل استفاده ناکارآمد از زمین، آب و انرژی، فشار زیست‌محیطی و آب‌وهوایی قابل‌توجهی ایجاد می‌کند، در حالی که بیش از ۱۳ درصد از انتشار گازهای گلخانه‌ای ترکیه را تشکیل می‌دهد.,"بانک جهانی اعلام کرد که وام ۳۴۱ میلیون و ۲۷ دلاری را به عنوان بخشی از پروژه‌ای برای حمایت از بخش کشاورزی ترکیه و تشویق به استفاده از فناوری‌های هوشمند آب‌وهوایی تصویب کرده است.

به گزارش ایسنا، بانک جهانی اظهار کرد که هدف از این طرح، بهبود جمع‌آوری و استفاده از اطلاعات در ۱۴ میلیون هکتار از خاک و زمین، افزایش نظارت بر بیماری در حیوانات و کمک به کاهش انتشار کربن است.
توسعه کشاورزی در ترکیه به دلیل استفاده ناکارآمد از زمین، آب و انرژی، فشار زیست‌محیطی و آب‌وهوایی قابل‌توجهی ایجاد می‌کند، در حالی که بیش از ۱۳ درصد از انتشار گازهای گلخانه‌ای ترکیه را تشکیل می‌دهد.
به نقل از رویترز، آگوسته کوامه، مدیر بانک جهانی در ترکیه گفت: امیدواریم این مشارکت به قرار دادن بخش کشاورزی در مسیر رشد رقابتی‌تر و پایدارتر کمک کند و به ترکیه کمک کند تا سال ۲۰۵۳ به انتشار خالص کربن صفر برسد. ترکیه در اواخر سال گذشته توافقنامه آب‌وهوای پاریس را تصویب و اعلام کرد که قصد دارد تا سال ۲۰۵۳ به انتشار خالص کربن صفر دست یابد.
                           ",https://www.asriran.com/003UgW
832939,۱۴۰۱/۰۱/۱۱,بین الملل,پوتین بیش از صدهزار نفر را به خدمت سربازی فراخواند,مهلت فراخوانده‌ شدن به خدمت سربازی تا أواسط ماه ژوئیه سال جاری طول می‌کشد. در عین حال اعلام شد که خدمت یک‌ساله شماری از سربازان وظیفه پایان یافته است.,"روسیه در بهار امسال بیش از ۱۳۴ هزار نفر بین ۱۸ تا ۲۷ سال را به خدمت سربازی فراخوانده است.
 
به گزارش خبرآنلاین، به نقل از دویچه وله، ولادیمیر پوتین، رئیس جمهوری این کشور فرمانی را در این ارتباط امضا کرده است.  
 
بنا بر این گزارش‌ها مهلت فراخوانده‌ شدن به خدمت سربازی تا أواسط ماه ژوئیه سال جاری طول می‌کشد. در عین حال اعلام شد که خدمت یک‌ساله شماری از سربازان وظیفه پایان یافته است. 
 
خدمت سربازی مردان ۱۸ تا ۲۷ ساله در روسیه ۱۲ ماه طول می‌کشد و افراد مشمول هر ساله در دو نوبت طبق دستور رئیس‌جمهور به انجام نظام وظیفه فراخوانده می‌شوند.                           ",https://www.asriran.com/003UgV
832938,۱۴۰۱/۰۱/۱۱,اجتماعی ,ستاد کرونا: همه به امیکرون مبتلا می‌شوند,در شرایط کنونی با توجه به اینکه تعداد بسیاری از افراد جامعه واکسن زده اند و اینکه این سویه کرونا، سویه ضعیفی است؛ بنابراین می توانیم بگوییم کشور طی چند ماه آینده در فاز بسیار خوبی از بیماری قرار می گیرد.,"عضو کمیته علمی ستاد ملی مقابله با کرونا با تاکید بر اینکه همه به امیکرون مبتلا می‌شوند، گفت: امیکرون سویه قالب بیماری کرونا در ایران است و بیش از ۹۸ درصد افراد به این سویه مبتلا می شوند.
 
مصطفی قانعی در گفت و گو با ایرنا افزود: امیکرون سویه ضعیفی از کرونا هست که کشندگی آن بسیار بسیار کمتر از دلتا است با این حال باید پروتکل های بهداشتی به خوبی رعایت شوند چراکه کرونا، ویروس هوشمندی است که می تواند از نوعی به نوع دیگر تغییر جهش دهد و جامعه را دوباره درگیر سویه‌ای جدید کند.
 
وی بیان کرد: با این حال و در شرایط کنونی با توجه به اینکه تعداد بسیاری از افراد جامعه واکسن زده اند و اینکه این سویه کرونا، سویه ضعیفی است؛ بنابراین می توانیم بگوییم کشور طی چند ماه آینده در فاز بسیار خوبی از بیماری قرار می گیرد.
 
قانعی در خصوص مرگ و میرهای اخیر ناشی از کرونا نیز گفت: اگر کسری را درنظربگیریم و در مخرج آن تعداد مبتلایان به کرونا را قرار دهیم و در صورت کسر میزان مرگ و میر را بگذاریم، خواهیم دید که تعداد مرگ و میر در سویه امیکرون بسیار کم است.
 
کودکان با تزریق واکسن مدت طولانی‌تری مصون می‌شوند
 
عضو کمیته علمی ستاد ملی مقابله با کرونا در خصوص واکسیناسیون کودکان و ترس والدین از واکسیناسیون فرزندان خردسال خود گفت: همواره واکسن ها به کودکان و نوزادان تزریق شده است و تاکنون بزرگسالان آن را نمی زدند؛ اما اکنون شرایط شیوع بیماری به گونه ای شده است که افراد بالغ هم باید واکسن بزنند و هر چند ماه یک بار تزریق آن را تکرار کنند اما کودکان با دریافت این واکسن برای مدتی طولانی و شاید مادام العمر نسبت به این بیماری مصون می شوند.
 
وی گفت: بنابراین والدین نباید در زدن واکسن کرونا برای کودکان خود دچار تردید شوند و باید از واکسن های موجود برای حفاظت کودکان خود در برابر کرونا استفاده کنند.                           ",https://www.asriran.com/003UgU
832937,۱۴۰۱/۰۱/۱۱,بین الملل,آمریکا ۲۱ نهاد و ۱۳ فرد روسی را تحریم کرد,«جانت یلن» وزیر خزانه داری آمریکا در بیانیه خود گفت: «ما به هدف قرار دادن ماشین جنگی پوتین با تحریم‌ها ادامه خواهیم داد تا این جنگ بی معنی پایان یابد.».,"فارس: آمریکا روز پنجشنبه تحریم‌های جدیدی را علیه روسیه اعلام کرد.
 
وزارت خزانه داری آمریکا در بیانیه خود از اعمال تحریم علیه ۲۱ نهاد و ۱۳ فرد روسیه خبر داد که شرکت سهامی «میکرون» بزرگترین سازنده و صادر کننده قطعات الکترونیکی از جمله شرکت‌های تحریم شده هستند.
 
تحریم‌های جدیدی شامل بخش‌های هوافضا، دریانوردی، بخش‌های الکترونیک روسیه است.
 
وزارت خزانه داری آمریکا مدعی شد که تحریم‌های روز پنجشنبه «بازیگران مخرب سایبری» را هدف قرار داده است.
 
«جانت یلن» وزیر خزانه داری آمریکا در بیانیه خود گفت: «ما به هدف قرار دادن ماشین جنگی پوتین با تحریم‌ها ادامه خواهیم داد تا این جنگ بی معنی پایان یابد.».
 
دولت انگلیس از افزوده شدن ۱۴ مورد جدید به فهرست تحریم‌ها علیه روسیه به بهانه بحران اوکراین خبر داد. وزارت خزانه‌داری انگلیس در اقدام امروز خود، تعدادی از مسئولان و شخصیت‌های ارشد رسانه‌ای روسیه را به فهرست تحریم اضافه کرده است.
 
در این گزارش آمده است: «بریتانیا در هماهنگی با متحدان غربی در تلاش برای فلج کردن اقتصاد روسیه به عنوان مجازاتی برای تهاجم مسکو به اوکراین است و بیش از ۱۰۰۰ فرد و کسب و کار را از جمله در صنایعی از قبیل کشتیرانی، دفاعی و نخبگان ثروتمند نزدیک به رئیس‌جمهور ولادیمیر پوتین تحریم کرده است».
 
«الکسی نیکولوف» مدیرعامل شبکه راشا تودی، «سرگئی بریلِف» مجری سرشناس شبکه پخش تلویزیونی و رادیوی روسیه و «آنتون آنیسیموف» سردبیر خبرگزاری «اسپوتنیک» روسیه از جمله چهره‌های رسانه‌ای هستند که انگلیس آن‌ها را تحریم کرد.
 
اقدام لندن در اعمال تحریم‌های تازه علیه مسکو و افزودن چهره‌های ارشد رسانه‌ای روسیه به فهرست تحریم‌ها در شرایطی صورت گرفته که انگلیس به دنبال آغاز بحران اوکراین، علاوه بر در ارائه کمک‌های تسلیحاتی و مالی به اوکراین، مواضع تندی علیه ولادیمیر پوتین رئیس‌جمهور روسیه اتخاذ کرده است.
 
همزمان با تشدید موضعگیری مقام‌های لندن علیه مسکو در رابطه با اوکراین، امروز پنجشنبه در خبر‌ها آمده بود که «لیز تراس» وزیر خارجه انگلیس به منظور اعمال فشار بر مقام‌های دولت هند به منظور همراهی با مواضع و تحریم‌های کشور‌های غربی علیه روسیه عازم دهلی نو شد.                           ",https://www.asriran.com/003UgT
832936,۱۴۰۱/۰۱/۱۱,بین الملل,روسیه ورود برخی از مقام های اتحادیه اروپا به این کشور را ممنوع کرد,بیانیه وزارت خارجه روسیه، تعدادی از کمیسیونرها، روسای ساختارهای نظامی و نمایندگان پارلمان اروپا را مشمول ممنوعیت ورود به این کشور عنوان کرده است.,"وزارت خارجه روسیه در اقدامی تلافی جویانه، ورود برخی از مقام ها و شخصیت های اتحادیه اروپا به این کشور را ممنوع اعلام کرد.


به گزارش ایرنا به نقل از خبرگزاری اسپوتنیک، وزارت خارجه روسیه اعلام کرد که طی یادداشتی غیررسمی به نماینده اتحادیه اروپا در مسکو، ممنوعیت این موضوع را به طرف اروپایی اعلام کرده است.
بیانیه وزارت خارجه روسیه، تعدادی از کمیسیونرها، روسای ساختارهای نظامی و نمایندگان پارلمان اروپا را مشمول ممنوعیت ورود به این کشور عنوان کرده است.
تعدادی از مقام های دولتی و نمایندگان پارلمان کشورهای عضو اتحادیه اروپا، شخصیت ها و اهالی رسانه در این منطقه که اقدامات و فعالیت های ضدروسی داشته اند نیز در فهرست سیاه وزارت خارجه روسیه قرار گرفته اند.
پیش از این، اتحادیه اروپا در واکنش به شروع عملیات ویژه نظامی روسیه در اوکراین، تعدادی از مقام های روس را در فهرست سیاه خود قرار داده بود.

                           ",https://www.asriran.com/003UgS
832935,۱۴۰۱/۰۱/۱۱,اجتماعی ,دلایل گرایش برخی زنان به الکل,این تحقیق بر روی ۳۰ نفر از زنان مصرف‌کننده مشروبات الکلی انجام‌ شده و داده‌های مورد نیاز از طریق مصاحبه‌های نیمه ساختاریافته به مدت ۴۰-۳۰ دقیقه جمع‌آوری شده است.,"اعتیاد به الکل، زن و مرد نمی‌شناسد و مصرف این ماده سکرآور می‌تواند تبعات زیادی برای خانواده‌ها در پی داشته باشد. محققان کشور با توجه به اهمیت این موضوع، دلایل گرایش برخی زنان به مشروبات الکلی را بررسی کرده‌اند.

به گزارش ایسنا، مصرف الکل و وابستگی به مشروبات الکلی، یکی از مهم‌ترین مسائل اجتماعی جهان امروز است. در سال‌های اخیر، تمایل و گرایش به مصرف الکل افزایش یافته است. پدیده اعتیاد به مشروبات الکلی مانند هر اعتیاد دیگری با توجه به تأثیرات روانی، اخلاقی و اجتماعی که در بردارد، خانواده و جامعه را تهدید می‌کند. این امر می‌تواند به رفتارهایی مانند تنش در نقش‌های خانوادگی و در موارد حاد، حتی به انحراف جنسی منجر شود. امروزه با رشد شهرنشینی و صنعت و نزدیک شدن نقش‌های زنان و مردان و همچنین دورشدن از سبک‌های زندگی سنتی، زنان نیز همانند مردان تحت تأثیر چنین پدیده‌های اجتماعی قرار می‌گیرند.
به گفته محققان، مصرف الکل در بسیاری از کشورهای جهان گسترش فراوان یافته است و در حال حاضر به‌عنوان یکی از بزرگ‌ترین آفت‌های اجتماعی مورد بررسی قرار می‌گیرد. به‌طوری‌که سازمان بهداشت جهانی برآورد کرده است که در سراسر جهان تقریباً بین ۲۰۰ تا ۲۵۰ میلیون نفر مشروبات الکلی مصرف می‌کنند و حدود ۲۰۰ میلیون نفر نیز با اختلالات قابل تشخیص مرتبط با الکل در سراسر جهان زندگی می‌کنند. در دهه‌های اخیر تحقیقات مختلفی در ارتباط با علل گرایش به مصرف الکل به‌ویژه در میان زنان صورت گرفته است و در این تحقیقات به مسائلی مانند جنسیت، سن، گروه‌های آموزشی و فشارهای اجتماعی اشاره شده است.
در همین راستا، پژوهشگرانی از دانشگاه اصفهان و دانشگاه آزاد اسلامی دهاقان تحقیقی را انجام داده‌اند که در آن به پدیدارشناسی تجارب رفتاری و احساسی گرایش به مصرف الکل در زنان پرداخته شده است.
این تحقیق بر روی ۳۰ نفر از زنان مصرف‌کننده مشروبات الکلی انجام‌ شده و داده‌های مورد نیاز از طریق مصاحبه‌های نیمه ساختاریافته به مدت ۴۰-۳۰ دقیقه جمع‌آوری شده است.
بر اساس نتایج حاصل از این تحقیق، به نظر می‌رسد که تجارب زنان پس از مصرف مشروب الکلی شامل دو مقوله، احساسی و رفتاری باشد. مقوله‌های احساسی شامل احساس باخت و عقب افتادن از مسیر زندگی، احساس پشیمانی و پوچی است و مقوله‌های رفتاری نیز مشتمل بر مواردی چون عربده‌کشی، عدم تعادل، هرزه‌گویی، از دست دادن هوشیاری و افتادن به کام خشونت است.
در این خصوص، سیدعلی هاشمیانفر، دانشیار گروه علوم اجتماعی دانشکده ادبیات و علوم انسانی دانشگاه اصفهان و دو همکار دیگرش اظهار کرده‌اند: «یافته‌های ما نشان می‌دهند که زنان معمولاً به پیشنهاد همسر و دوستان و اعضای خانواده شروع به مصرف الکل می‌کنند».
آن‌ها افزوده‌اند: «این زنان، فرار از احساسات منفی مانند احساس غم، یکنواخت بودن زندگی و عدم هیجان و همچنین رسیدن به احساسات مثبتی مثل حس خنده و خوشحالی و جذابیت را به‌عنوان دلایل گرایش خود به این نوشیدنی حرام اعلام کرده‌اند. ضمن آن‌که در دسترس بودن مشروب نیز به‌عنوان عاملی کمک‌کننده مورد اشاره قرار گرفته است».
به‌طورکلی، فرهنگ و تربیت درون خانواده، مهم‌ترین عامل افزایش مصرف الکل است. به بیان دیگر هنگامی‌که برخی والدین جلوی فرزندان خود اقدام به مصرف مشروبات الکلی می‌کنند، به دلیل آن‌که فرد از سن کودکی شاهد مصرف والدین خود بوده است، قبح آن برایش ریخته و مصرف مشروبات الکلی را عادی می‌پندارد. چنین فردی در آینده بدون توجه به جنسیتش، چندان مقاومتی در برابر مصرف الکل ندارد.
هاشمیانفر و همکارانش می‌گویند: «مصرف مشروب در درازمدت منجر به بروز افسردگی و تمایل به مصرف بیشتر می‌شود و این‌گونه است که پدیده اعتیاد به الکل اتفاق می‌افتد. چراکه فرد به‌جایی می‌رسد که دیگر توانایی مقاومت در برابر خوردن مشروب را ندارد».
نکته قابل‌ توجه پژوهش آنجا است که بسیاری از افراد جامعه به‌ویژه دختران جوان گمان می‌کنند مصرف الکل، هیچ‌گونه وابستگی ایجاد نمی‌کند و اصطلاحاً اعتیادآور نیست. این در حالی است که اطلاعات پژوهشی مختلف، این ادعا را رد می‌کنند.
این یافته‌ها که اهمیت ارائه اطلاعات بیشتر به افراد جامعه به‌ویژه زنان و جوانان را در خصوص مضرات نوشیدن الکل مطرح می‌کنند، در فصل‌نامه «تحقیقات علوم رفتاری» متعلق به دانشگاه علوم پزشکی و خدمات بهداشتی و درمانی استان اصفهان منتشر شده‌اند.
                           ",https://www.asriran.com/003UgR
832934,۱۴۰۱/۰۱/۱۱,اقتصادی,ابرثروتمندان جهان در ۲۰۲۲ چقدر ثروت دارند؟,مهم‌تر از همه، مارک زاکربرگ، مدیر عامل متا (فیسبوک سابق) برای اولین بار از سال ۲۰۱۶ از ۱۰ رتبه برتر سقوط کرد. سهام متا پس از گزارش اولین کاهش تعداد کاربران فعال روزانه جهانی از سال ۲۰۰۴، سقوط کرد.,"امروزه ۱۰ نفر از ثروتمندترین افراد جهان ۱.۳ تریلیون دلار ثروت دارند.
 
به گزارش خبرآنلاین، این مقیاس از ثروت تقریباً برابر با ۱.۴ درصد از اقتصاد جهان، کل ارزش بازار آمازون، یا صرف ۱ میلیون دلار در روز برای ۳۰۰۰ سال است. در واقع، دو برابر مقداری است که تنها دو سال پیش (۶۶۳ میلیارد دلار) مشاهده شد.
 
از آنجایی که ثروت میلیاردرها با سرعت قابل توجهی انباشته می شود، بر اساس داده های فهرست میلیاردرهای فوربس، تصویری از ثروتمندترین افراد جهان در سال ۲۰۲۲ ارائه شده است:
 

 
ایلان ماسک با ۲۱۲ میلیارد دلار ثروت، ثروتمندترین فرد روی کره زمین است.
 
تسلا در سال ۲۰۲۱ نزدیک به یک میلیون وسیله نقلیه در سراسر جهان تحویل داد. علیرغم اینکه با کمبود تراشه رایانه مواجه بود، تحویل تسلا نسبت به سال گذشته ۸۷ درصد افزایش یافت. ماسک که همچنین مدیرعامل و مهندس ارشد اسپیس ایکس است، قصد دارد بزرگترین موشک ساخته شده را در سال ۲۰۲۲ به مدار زمین بفرستد. ارتفاع آن ۱۱۹ متر است.
 
جف بزوس با دارایی خالص ۱۶۸ میلیارد دلاری در رتبه دوم قرار دارد. بزوس تنها میلیاردر در بین ۱۰ میلیاردر برتر است که در طول سال شاهد کاهش ثروت (-۹ میلیارد دلار) بوده است. از ماه مارس گذشته، سهام آمازون با توجه به درآمد ضعیف تر و عملکرد بد خرده فروشی‌ها تنها ۳ درصد افزایش یافته است.
 
مهم‌تر از همه، مارک زاکربرگ، مدیر عامل متا (فیسبوک سابق) برای اولین بار از سال ۲۰۱۶ از ۱۰ رتبه برتر سقوط کرد. سهام متا پس از گزارش اولین کاهش تعداد کاربران فعال روزانه جهانی از سال ۲۰۰۴، سقوط کرد.
 
ماسک شاهد افزایش ثروت خود بیش از هر فرد دیگری در این فهرست بوده است. در سال ۲۰۲۱، تسلا برای اولین بار به یک شرکت تریلیون دلاری تبدیل شد و ثروت ماسک در سال گذشته ۲۹ درصد افزایش یافت.                           ",https://www.asriran.com/003UgQ
832933,۱۴۰۱/۰۱/۱۱,سلامت,هفت بیماری که با «استرس» به سراغتان می‌آیند,خستگی یکی از شایع‌ترین نشانه‌های هایْپِرگلایْسِمی (قند خون بالا) است که ثابت شده با اضطراب در بیماران مبتلا به دیابت همراه است.,"واکنش بدن ما به استرس و اضطراب بر بسیاری از عملکردهای آن به شیوه‌های پیچیده‌ای اثر می‌گذارد. وقتی ارتباطات درونی این پروسه‌ها را بررسی می‌کنیم، درمی‌یابیم هر بخش چگونه در کمک به ایجاد حس خستگی نقش حقیقی ایفا می‌کند. با پرداختن به هر یک از این عوامل به صورت جداگانه می‌توانیم تغییرات ساده‌ای در سبک زندگی‌مان ایجاد و اضطراب را رفع کنیم.

فرادید نوشت: «وقتی به اضطراب فکر کنید، ممکن است چند سناریو به ذهن شما خطور کند: این پهلو و آن پهلو شدن‌های مکرر موقع خواب، دلواپسی از رویدادهای بالقوه‌ی آینده، غرق‌شدن در افکار زمان حال مانند همه‌گیری یا وحشت‌زدگی (حمله‌ی پانیک) کامل. حتی اگر اختلال اضطراب در شما تشخیص داده نشده باشد، به احتمال زیاد در مقاطعی از زندگی‌تان نشانه‌هایی از اضطراب را تجربه کرده‌اید.
در این موقعیت‌ها ممکن است حالت تهوع، ضربان قلب تند، تعریق بیش از حد، سفتی قفسه‌ی سینه، تنش و فشار در فک، گردن، شانه‌ها یا افکار آزاردهنده را حین آماده‌کردن خودتان برای بدترین سناریوی ممکن تجربه کنید. اما آیا اضطراب می‌تواند سبب خستگی شود؟
شاید پس از تجربه‌ی این نشانه‌ها واقعاً احساس خستگی کنید. این حس هر جایی از طیف خستگی رخ می‌دهد، از حس این که انگار تازه از دوی ماراتون برگشته‌اید تا این حس که نیاز دارید به اندازه‌ی دو روز بخوابید یا حتی یک خستگی جزئی که با یک چرت کوتاه برطرف می‌شود.
در ادامه‌ی این مطلب دلایلی که اضطراب انرژی را از بین می‌برد و راه‌های احیاء آن را می‌خوانید.
اضافه‌بارِ هورمون استرس
اضطراب از طریقِ اضافه‌کردن بار بدن با هورمون‌های استرس می‌تواند سبب خستگی شود. واکنش «ستیز یا گریز» یک ارتباط کلیدی میان اضطراب و خستگی است. در واقع، این پروسه سه مرحله دارد: هشدار، مقاومت و خستگی. اضطراب سیستم‌های بدن را تحریک می‌کند تا به حالت هشدار درآیند. این یک واکنش طبیعی و غیرارادی است که برای بقاء در مغز انسان به وجود آمده است.
وقتی انسان‌ها با خطر واقعی و قریب‌الوقوعِ تهاجم از سوی یک حیوانِ درنده زندگی می‌کردند، واکنش نشان‌دادن بدونِ فکر زیاد برای بدن ما منطقی بوده است. چنین تهدیداتی در زندگی مدرنِ امروزی نادر است اما مغز ما همچنان به همان روش هزاران سال پیش واکنش نشان می‌دهد.
هورمون‌ها و مواد شیمیایی که در بدن ما ترشح می‌شوند تا ما را برای ایمنی آماده کنند هم سیستم‌های متعددی در بدن را تحت تاثیر قرار می‌دهند و هم خود متاثر از آنها هستند و این تعامل خود منجر به خستگی می‌شود. آدرنالین و کورتیزول دو مورد از مهم‌ترین هورمون‌هایی هستند که در اینجا به آنها می‌پردازیم.
نخست آدرنالین ترشح می‌شود، عضلات را سفت می‌کند و ضربان قلب و فشار خون را جهت آمادگی برای دویدن بالا می‌برد. بعدتر در واکنش به استرس، کورتیزول ترشح می‌شود و استفاده‌ی مغز از گلوکز را افزایش می‌دهد که یکی از منابع سوخت اصلی ماست. پس تعجبی ندارد که خستگی ایجاد کند.
شما می‌توانید سطوح اولیه‌ی این هورمون‌های استرس را تنظیم کنید. چگونه؟ با تمرین مرتب یوگا، تنفس آگاهانه، مدیتیشن یا ورزش‌های هوازی. اگر ایامی که آرامش دارید سعی کنید رفته‌رفته به این فعالیت‌ها عادت کنید و در آنها تسلط یابید در صورت وقوع حودث استرس‌زا می‌توانید برای آرامش‌یافتن به این فعالیت‌ها متکی باشید.
افزایش سطح قند خون
خستگی یکی از شایع‌ترین نشانه‌های هایْپِرگلایْسِمی (قند خون بالا) است که ثابت شده با اضطراب در بیماران مبتلا به دیابت همراه است. احساس خستگیِ مداوم صرف نظر از کیفیت یا کمیت خواب، تغذیه یا ورزش در بسیاری از کسانی که هایْپِرگلایْسِمی را تجربه کرده‌اند، گزارش شده است.
اگر چه ثابت شده که این ارتباط در افراد دیابتی اثرات شایع‌تر و طولانی‌تری دارد، در افراد غیردیابتی هم که در معرض استرس‌های روانی قرار دارند، دیده می‌شود.
در واقع واکنشِ طبیعی به استرس در تمامی افراد سببِ بالارفتنِ فشار خون و ضربان قلب همین‌ طور سطوح کورتیزول می‌شود و همه‌ی این موارد سطوح قند خون را افزایش می‌دهد. این به آن معناست که اضطراب، خستگیِ ناشی از نوساناتِ قند خون را دو برابر می‌کند.
هنگام استرس به جای روی‌آوردن به خوراکی‌های خوشمزه مانند شکلات، پیاده‌روی کنید. پیاده‌رویِ آرام به تنهایی یک آرامش‌بخش قوی است که بر حسب اتفاق به تنظیم قند خون هم کمک می‌کند.
ذهنیت منفی
دلیل دیگرِ خستگیِ ناشی از اضطراب، افکار منفی تکراری (RNT) است که نشانه‌ی شایع اضطراب است. RNT دربرگیرنده‌ی افکار مستمر می‌شود که حاصلِ نشخوار فکری (فکرکردن بیش از حد به افکار اندوهناک و سیاه در ارتباط با گذشته) و نگرانی (احساس بیم و وحشت در خصوص آینده) است.
برخی محققان بر این باورند که عادت‌داشتن به RNT برای طولانی‌مدت می‌تواند به توانایی مغز در تفکر، استدلال و ساختنِ خاطرات آسیب وارد کند. در حالی که مغز مشغول هدردادنِ ذخائر انرژی خود برای سوخت‌رسانی به این الگوهای منفی فکری است، انرژیِ باقیمانده برای وظایفِ سازنده‌تر دیگرش کاهش می‌یابد.
افکار منفی الگوهای سالم خواب را هم مختل کرده یا جلوی عملکرد آنها را می‌گیرد و سبب می‌شود مغز هنگام خواب هم از این افکار منفی رها نشود و به این ترتیب انرژی روزانه‌ی مورد نیاز بدن هم از بین می‌رود.
با شکل‌دهیِ مجدد به احساسات‌تان در مورد افکار اضطراب‌آور سعی کنید این الگوهای غلط را از بین ببرید. به جای این که روی واژه‌ی «چی میشد اگه ... » زوم کنید، روی چیزی تمرکز کنید که در لحظه‌ی حال و در جایی که هستید از پس شما برمی‌آید. چه کاری هست که اگر پنج دقیقه یا بیشتر انجام دهید، سبب شادی شما می‌شود؟ فارغ از اتفاقاتی که پیرامون شما در جریان است، فکر می‌کنید برای چه چیزهایی در زندگی‌تان باید سپاسگزار باشید؟
مشکلات گوارشی
تجربه‌ی همزمانِ مشکلات روده‌ای و روانی شایع است. این مسئله حاکی از یک ارتباط قوی میان سیستم عصبی مرکزی و دستگاه گوارش است که به عنوان محور مغز-روده شناخته می‌شود. به بیان ساده‌تر، چیزی که در دستگاه گوارش ما رخ می‌دهد (و پیامد چیزی که می‌خوریم) بر مغز اثر می‌گذارد و بالعکس.
میکروبیوتای روده یک جمعیت پیچیده از میکروارگانیسم‌های دستگاه گوارش است. وقتی تعادل آن بهم بخورد، بدن می‌تواند شرایطی ایجاد کند که بر رابطه‌ی روده-مغز-غددِ درون‌ریز اثر بگذارد. قبل از هر چیز، سیستم غددِ درون‌ریز آدرنالین را تولید و مدیریت می‌کند. تولید هورمون‌های حس خوب (سروتونین و دوپامین) توسط باکتری‌های روده هم به این رابطه می‌پیوندد.
گیرنده‌های GABA (گاما آمینوبوتیریک اسید) هم در باکتری روده یافت می‌شوند. GABA آرام‌بخش طبیعی مغز است که به ما حس خوب می‌دهد. چگونه؟ با کمک به بدن برای آرام‌شدن پس از آزادشدن یک انتقال‌دهنده‌ی عصبی ناشی از استرس (مثلاً کورتیزول و آدرنالین).
وقتی فعالیت GABA کم باشد منجر به اضطراب، افسردگی، بی‌خوابی و اختلالات خلق‌وخو می‌شود. این‌ها تنها اندکی از نمودهایی هستند که نشان می‌دهد باکتری روده چگونه بر رفتار اثر می‌گذارد. تمامی این‌ها منجر به ایجاد خستگی فیزیکی و ذهنی می‌شود.
شما می‌توانید با متعادل نگه داشتن باکتری‌های روده با غذاهای تخمیرشده‌ی غنی از پروبیوتیک نشانه‌های افسردگی و اضطراب را به حداقل برسانید. ماست با باکتری‌های زنده، کلم ترش، کامبوجا، کفیر، کیمچی، سوپ میسو و تمپه جزو غذاهای خوبی هستند که باید به رژیم غذایی‌تان اضافه کنید.
افسردگی
اضطراب و افسردگی معمولاً ملازم یکدیگرند. تحقیقات هنوز خبر از رابطه‌ پیچیده‌ای میان افسردگی و کاهش سروتونین می‌دهد. سروتونین یک انتقال‌دهنده‌ی عصبی کلیدی برای تنظیم خلق و خو و احساس رفاه و شادی است. اضطراب همچنین نشانه‌ی مستقیمی از کمبود سروتونین است. سروتونین به خواب، خلق‌وخو و هضم سالم کمک می‌کند.
سروتونین تقریباً به صورت انحصاری ۹۰ درصد در روده تولید می‌شود. با این حال مقدار اندکی از آن نیز در هیپوتالاموس تولید می‌شود؛ ناحیه‌ای از مغز که برای انتقال سیگنال‌های تعادل انرژی بسیار مهم است.
این ساختار کوچک مخروطی‌شکل سیگنال‌های منتقل‌شده از طریق عصب واگ از دستگاه گوارش را دریافت و بازپخش می‌کند، نقش عمده‌ای در واکنش‌های استرس، تنظیم خواب و برقراری ساعت زیستی دارد، هورمون‌ها و مواد مغذی بی‌شماری را احساس کرده و به آنها واکنش نشان می‌دهد و مستقیماً بر خلق و خو و انرژی ما اثر می‌گذارد.
دوپامین ماده‌ی شیمیایی عصبی تقویت‌کننده‌ی خلق دیگری است که با افسردگی کم می‌شود. وجود این ماده در بدن احساس هوشیاری و بیداری ایجاد می‌کند و زمانی که عملکرد بدن نرمال باشد مقادیر زیادی از آن صبح‌هنگام آزاد می‌شود (برای انرژی روزانه) و مقادیر کمتری از آن شب‌هنگام آزاد می‌شود (جهت آماده‌سازی ما برای خواب سالم). استرس عاملی است که می‌تواند از میزان دوپامین کم کند و در نتیجه منجر به افسردگی، اختلالات خواب و خستگی شود.
مطالعات نشان می‌دهد که سطوح دوپامین در مغز می‌تواند با افزایش دریافت تیروزین و فنیل‌آلانین به صورت خوراکی افزایش یابد. هر دوی این آمینواسیدها به صورت طبیعی در غذاهای غنی از پروتئین مانند بوقلمون، گوشت گاو، تخم مرغ، لبنیات، سویا، نخود، عدس و لوبیا یافت می‌شود.
مشکلات تنفسی
تنگی نفس و اضطراب ارتباط نزدیکی با هم دارند و این یکی از راه‌هایی است که اضطراب می‌تواند احساس خستگی ایجاد کند. اضطراب می‌تواند منجر به تنفس ضعیف شود که در پی آن تنگی نفس می‌آید و حسِ ازنفس‌افتادگی می‌تواند اضطراب را تشدید کند.
این یک چرخه‌ی معیوب است که معمولاً سبب بروز حالتی می‌شود که در آن فردِ مضطرب سریع و بریده و از طریق قفسه‌سینه و شانه‌ها نفس می‌کشد.
این نوع نفس‌کشیدن میزان دریافت اکسیژن و قابلیت استفاده‌ی آن را به حداقل می‌رساند. مغز ما به رغم این که تنها دو درصد از بدن را تشکیل می‌دهد، ۲۰ درصد از ذخیره‌ی اکسیژن بدن را مصرف می‌کند. اکسیژن سوختِ کارهای فیزیکی و ذهنی است. وقتی الگوهای تنفس سطوحِ سالمِ اکسیژن را به خطر بیندازند، این امر خستگی قابل‌ توجهی ایجاد می‌کند.
شما می‌توانید با تمرین‌های متمرکز تنفسی به این چرخه‌ی اضطراب و خستگی پایان دهید. انجام منظم این تمرینات زمانی که اضطراب یا استرس را تجربه نمی‌کنید مهم است تا در صورت وقوع غیرمنتظره‌ی یک اضطراب نفس‌گیرِ آمادگی لازم را داشته باشید.
تمرین‌های تنفسی سبک‌های مختلفی دارند. یک سبک ساده‌ی آن «تنفس طنین‌دار» نام دارد به این صورت که از طریق بینی تا پنج شماره به آرامی نفس بکشید، سپس هوا را دوباره تا پنج شماره بیرون بدهید. چند دقیقه این عمل را تکرار کنید. این تمرین برای از بین بردن هر گونه تنش و شل‌کردن عمدی گردن، شانه‌ها و فک مفید است.
مشکلات خواب
بیشتر عواملی که تاکنون از آنها گفته‌ایم اساساً با مشکلات خواب مرتبط هستند که معمولاً دلیل احساس خستگی پس از اضطراب است. اما ذکر این نکته مهم است که این قبیل مشکلات همیشه یک پروسه‌ی علت و معلول مستقیم خطی نیستند. بسیاری از این مشکلات چرخه‌ای هستند.
اگر ما به قدر کافی خوابِ باکیفیت نداشته باشیم، با خطر فزاینده‌ی تولید بیش از حد کورتیزول، سطوح قند و فشار خون بالا، افسردگی و اختلالات ذهنی، به‌هم‌ریختگی اشتها/هورمون‌های اشتیاق که بر سلامت گوارش ما اثر می‌گذارند، روبرو خواهیم شد.
خواب به‌وضوح پادزهر شماره یک احساس خستگی ناشی از اضطراب است. اما در عین حال، بسیاری از این عوامل، از جمله خودِ اضطراب منجر به خوابِ بی‌کیفیت می‌شوند. ما می‌توانیم با رسیدگی به هر یک از عواملِ برشمرده در این مطلب، همین‌طور اتخاذ یک رویکردِ پیشگیرانه به سلامتِ خواب، سطوح انرژیمان را بهبود ببخشیم.
یک عادت ساده برای کمک به تنظیم مجدد ساعت زیستی بدن برای داشتن الگوی خواب سالم این است که صبح‌ها از خانه بیرون برویم. قرارگرفتن در معرض نور آفتاب در ساعات اولیه‌ی روز تولید ملاتونین را تنظیم و کمک می‌کند شب‌هنگام احساس خواب‌آلودگی کنیم.
شما اجباری به زندگی‌کردن با اضطراب و خستگی ندارید
زمانی که با استرس شدید مواجه می‌شوید، مثلاً رانندگی در ترافیک سنگین یا موقعیت‌های اعصاب‌خردکن مثل سخنرانی عمومی ممکن است به‌راحتی به واکنش اضطرابی تمایل نشان دهید. حتی استرس‌های عادی و روزمره‌ای مانند احساس استیصال از فرط مسئولیت‌های خانه و خانواده و محیط کار به مرور زمان حس اضطراب را در شما تقویت می‌کند.
واکنش بدن ما به استرس و اضطراب بر بسیاری از عملکردهای آن به شیوه‌های پیچیده‌ای اثر می‌گذارد. وقتی ارتباطات درونی این پروسه‌ها را بررسی می‌کنیم، درمی‌یابیم هر بخش چگونه در کمک به ایجاد حس خستگی نقش حقیقی ایفا می‌کند. با پرداختن به هر یک از این عوامل به صورت جداگانه می‌توانیم تغییرات ساده‌ای در سبک زندگی‌مان ایجاد و اضطراب را رفع کنیم. امید که این مطلب در رسیدن به این هدف برای شما مفید واقع شود.
                           ",https://www.asriran.com/003UgP
832932,۱۴۰۱/۰۱/۱۱,بین الملل,پوتین: کشورهای غیردوست از فردا باید هزینه گاز را به روبل پرداخت کنند,وی تاکید کرد: نپرداختن هزینه گاز به روبل از سوی مشتریان به معنای عمل نکردن به تعهدات تلقی خواهد شد و خود آنها مسئول عواقب این موضوع خواهند بود.,"ایرنا: رئیس جمهوری روسیه تاکید کرد: کشورهایی که در لیست کشورهای «غیردوست» قرار گرفته اند باید از ابتدای ماه آوریل (فردا)، هزینه گاز را به روبل بپردازند.
 
به گزارش خبرگزاری روسی اسپوتنیک، ولادیمیر پوتین روز پنج شنبه در نشستی با مسئولان صنایع هوایی این کشور، در عین حال تاکید کرد که مسکو به تعهداتش در قبال مشتریان گاز براساس قیمت ها و حجم های مندرج در قراردادها متعهد خواهد بود.
 
وی تاکید کرد: نپرداختن هزینه گاز به روبل از سوی مشتریان به معنای عمل نکردن به تعهدات تلقی خواهد شد و خود آنها مسئول عواقب این موضوع خواهند بود.
 
پوتین روز 23 مارس اعلام کرد که کشورهای تحریم کننده روسیه باید بهای گاز را به روبل بپردازند و به دولت، بانک مرکزی و شرکت گازپروم این کشور یک هفته مهلت داد تا قراردادهای فروش گاز را به روبل تبدیل کنند.
 
این اقدام روسیه، واکنش گروه هفت را به دنبال داشت و آنها اعلام کردند که بهای گاز خریداری شده از روسیه را به روبل پرداخت نمی کنند. اگرچه، آلمان یکی از بزرگترین مشتریان گاز روسیه خواستار شفاف سازی نحوه انجام نقل و انتقالات مالی به روبل شده است.
 
پوتین دستوری را امضا کرده است که براساس آن، کشورهای غیردوست باید حسابی را در بانک های روسیه افتتاح کنند و از فردا، اول آوریل، پرداخت ها باید از طریق این حساب ها و به روبل انجام شود.                           ",https://www.asriran.com/003UgO
832931,۱۴۰۱/۰۱/۱۱,اخبار سلامت,نابودی کروناویروس و اچ آی وی به روشی ارزان,محققان مشاهده کردند در عرض ۲۰ ثانیه قرار گرفتن این هاگ‌ها در معرض اشعه فرابنفش، رشد هاگها تا ۹۹ درصد کاهش یافته است.,"محققان ""دانشگاه تورنتو اسکاربرو"" در مطالعه اخیرشان اظهار کرده‌اند لامپ‌های مورد استفاده در دفاتر و فضاهای عمومی می‌توانند کروناویروس‌ها و اچ آی وی را از بین ببرند.

به گزارش ایسنا، طی این مطالعه محققان هر دو ویروس را با استفاده از لامپ‌های UV-LED که می‌توانند بین نور سفید و اشعه فرا بنفش ضدعفونی‌کننده جایگزین شوند، از بین بردند. ""کریستینا گزو"" (Christina Guzzo)، نویسنده ارشد این مطالعه گفت: با انجام عملیات مقاوم‌سازی ارزان‌قیمت، می‌توان از آن‌ها در بسیاری از ابزارهای روشنایی استاندارد استفاده کرد.
نورهای فرابنفش از طریق تشعشع ویروس‌ها را از بین می‌برند. طی این مطالعه ""گزو"" همراه با دانشجویانش، ابتدا نورها را بر روی هاگ‌های باکتریایی که به دلیل مقاومت آنها در برابر این تشعشعات (معروف به هاگ‌های باسیلوس پومیلوس) معروف بودند، آزمایش کردند.
""گزو"" درباره انجام این آزمایشات گفت: اگر بتوانید این هاگ‌ها را از بین ببرید، می‌توانید قاطعانه بگویید که می‌توانید اکثر ویروس‌های دیگری را که معمولا در محیط‌ها با آنها مواجه می‌شوید را نیز از بین ببرید.
محققان مشاهده کردند در عرض ۲۰ ثانیه قرار گرفتن این هاگ‌ها در معرض اشعه فرابنفش، رشد هاگها تا ۹۹ درصد کاهش یافته است.
در گام بعد سپس محققان قطرات حاوی ویروس کرونا یا اچ‌آی‌وی را برای تقلید از روش‌های معمول مواجهه افراد با ویروس‌ها در مکان‌های عمومی مانند سرفه، عطسه و خونریزی مورد آزمایش قرار دادند. سپس محققان این قطرات را در معرض اشعه فرا بنفش و در محیط کشت قرار دادند تا ببینند آیا ویروس فعال باقی مانده است یا خیر. تنها با ۳۰ ثانیه قرار گرفتن در معرض اشعه فرابنفش، توانایی ویروس برای آلوده کردن ۹۳ درصد کاهش یافت.
محققان پس از آزمایش این ویروس‌ها در غلظت‌های مختلف دریافتند نمونه‌هایی با ذرات ویروسی بیشتر در برابر نورهای فرابنفش مقاوم‌تر هستند. اما حتی با وجود بار ویروسی بسیار بالا که ""گزو"" آن را ""بدترین سناریو"" می‌نامد، میزان عفونت ۸۸ درصد کاهش یافته بود.
نکته دیگر این بود که طی این مطالعه محققان نور فرابنفش را با دو ضدعفونی کننده قوی مورد استفاده در تحقیقات آزمایشگاهی مقایسه کردند. آنها دریافتند که این نورها توانایی مشابه آنها در زمینه غیرفعال کردن ویروس‌ها را دارند و به همان میزان مؤثر هستند.
""گزو"" در ادامه افزود: من واقعا متعجب شدم که اشعه فرابنفش می‌تواند در همان سطح از مواد شیمیایی معمول آزمایشگاهی که ما آن را استاندارد طلا می‌دانیم، عمل کند. این باعث شد فکر کنم، اوه، خدای من، این یک ابزار قانونی است که واقعا مورد استفاده قرار نمی‌گیرد.
در حالی که در مواجهه با این نورها هنوز درصد کمی از ویروس زنده می‌ماند، اما ""گزو"" به ""مدل پنیر سوئیسی"" برای دفاع در برابر کووید اشاره می‌کند. هر استراتژی برای مبارزه با شیوع، حفره‌های خود را دارد، اما هر لایه فرصتی جدید برای متوقف کردن ذرات ویروس دارد. قرار گرفتن مکرر در معرض اشعه فرا بنفش کلید جذب آن ذرات از دست رفته است که خوشبختانه، این کار به آسانی چرخاندن سوئیچ است. همچنین تعویض لامپ ساده‌تر از تعویض سیستم فیلتر هوا است. ""گزو"" خاطرنشان کرد که UV-LED‌ها ارزانند و ماندگاری بالایی دارند و نگهداری از آنها ساده است و به راحتی می‌توان آنها را در لامپ‌های موجود تعبیه کرد.
مدل پنیر سوئیسی (Swiss cheese model) یکی از مدل‌های مدیریت و تحلیل خطر از جمله ایمنی حمل و نقل هوایی، مهندسی، بهداشت و درمان، سازمان خدمات اورژانس و به عنوان یکی از اصول ماورای لایه‌های امنیتی است. بر اساس این مدل، خطاها و رویدادها اغلب چندعاملی هستند و مستلزم آن است که به‌طور همزمان یک سری از لایه‌های محافظتی با شکست روبرو شوند و لذا می‌توان هرگونه اشتباه یا خطا را از طریق اقدامات محافظتی سیستم، پرسنل درون سیستم یا هر دو کاهش داد.
                           ",https://www.asriran.com/003UgN
832930,۱۴۰۱/۰۱/۱۱,اجتماعی ,علاقه‌مندان به محیط زیست چگونه سفر می‌کنند,در سفر یا گردش‌هایتان از ظروف پلاستیکی و یکبارمصرف استفاده نکنید. مثلا به‌ جای خرید بطری‌های آب پلاستیکی از بطری‌هایی استفاده کنید که چندبارمصرف باشند.,"با پیروی از چند راهکار می‌توانید بدون این که به محیط‌ زیست صدمه بزنید، از تعطیلات‌تان لذت ببرید.

چیزی به پایان تعطیلات نوروز باقی نمانده است؛ پایانی که با روز سیزده‌بدر گره خورده است. سنتی دیرینه که ایرانیان در کنار خانواده و دوستان خود به دل طبیعت می‌زنند تا با بهار پیمان نو ببندند اما گاهی به‌ جای این پیمان دست به تخریب طبیعت می‌زنند. رهاکردن زباله‌ها، شکستن و سوزاندن شاخ و برگ درختان، به‌جای‌گذاشتن آثار روی بدنه درختان و بسیاری دیگر از اقدامات تخریبی سبب شده دوستداران محیط زیست در روز طبیعت نگران باشند. همچنین سفر و تفریح در روزهای تعطیلی سال اقدامی بی‌نظیر است اما متاسفانه این سفرهای بیرون و درون‌شهری می‌توانند برای محیط‌ زیست هزینه‌های زیانباری داشته باشند. اگر می‌خواهید در عین حال که از گردش در روز سیزدبدر یا سفرتان در این روزهای بهاری لذت ببرید و به محیط‌ زیست هم صدمه نزنید، به چند توصیه ساده زیر اهمیت دهید:
۱. از خودتان رد پای کربنی به‌ جای نگذارید
رد پای کربنی در واقع به‌ مقدار دی‌اکسیدکربنی گفته می‌شود که بر اثر فعالیت‌های روزمره وارد جو زمین می‌شود. مقدار آن به چگونگی سفررفتن یا گرمایش خانه بستگی دارد. راهکارهایی برای کاهش مقدار انتشار دی‌اکسیدکربن وجود دارد:
* می‌توانید به‌ جای هواپیما با وسایل حمل‌ونقل زمینی، مثل قطار سفر کنید اما اگر باید حتما با هواپیما سفر کنید، به‌ جای پرواز در شب از پروازهای روز استفاده کنید تا ضرر کمتری به محیط‌ زیست وارد شود. همچنین از پروازهای مستقیم به مقصدتان استفاده کنید. در ضمن چمدانتان را پر از وسایل مختلف نکنید و سبک سفر کنید تا حمل بار اضافی در هواپیما موجب مصرف سوخت بیشتر نشود.
* تا جایی‌ که امکان دارد در هتل‌هایی ساکن شوید که برای نگهداری مجموعه خود از روش‌های پایدار استفاده می‌کنند. مثلا برای روشنایی از لامپ‌های کم‌مصرف بهره می‌گیرند یا زباله‌های خود را به کمپوست تبدیل می‌کنند یا حتی برخی مکان‌ها برای تامین انرژی خود از سلول‌های خورشیدی استفاده می‌کنند.
* برای استفاده از زیبایی‌های محیط جدید، هیچ چیز به اندازه پیاده‌روی لذت‌بخش نیست اما اگر نقاطی را می‌خواهید ببینید که از هم دور هستند، به‌ جای استفاده از خودروی شخصی یا اجاره‌ای، از وسایل حمل‌ونقل عمومی استفاده کنید. در این صورت نه‌تنها می‌توانید با مردم آن منطقه بیشتر آشنا شوید، بلکه کربن کمتری در محیط‌ زیست منتشر می‌کنید.
* در سفر یا گردش‌هایتان از ظروف پلاستیکی و یکبارمصرف استفاده نکنید. مثلا به‌ جای خرید بطری‌های آب پلاستیکی از بطری‌هایی استفاده کنید که چندبارمصرف باشند. اگر هم از آب مکانی که به آنجا سفر می‌کنید، مطمئن نیستید، با خود فیلتر تصفیه آب سفری ببرید. از این نوع فیلترها می‌توانید به‌راحتی از فروشگاه‌های مربوط به تجهیزات سفر تهیه کنید. این فیلترها می‌توانند ۹۹.۹درصد آلوده‌کننده‌های میکروبی هر نوع آب شیرین در محیط را فیلتر کنند.
۲. زباله‌هایتان را در سطل زباله بریزید
وقتی به پیک‌نیک یا پیاده‌روی در جنگل و کوهستان می‌روید، مراقب باشید زباله‌هایتان را در آن مکان‌ها جانگذارید. اگر به سطل زباله دسترسی ندارید، زباله‌هایتان را در پلاستیکی ریخته و همراه خود ببرید و به نزدیک‌ترین سطل زباله‌ای که می‌رسید، بیندازید. حتی آنهایی‌ که دوستدار محیط‌ زیست هستند، برخی از زباله‌هایی که در طبیعت ریخته‌شده را برمی‌دارند و به سطل زباله می‌اندازند.
۳. از ماشین‌ یا موتورسواری روی شن‌های بیابان استقبال نکنید
اگر چه این سرگرمی‌ها در کویر بسیار لذتبخش هستند و افرادی که به دنبال بالابردن آدرنالین و هیجان هستند، به عشق این سرگرمی‌ها به کویر می‌روند، این تفریح‌ها به محیط‌ زیست شکننده بیابان‌ها آسیب‌ می‌رساند. در واقع ماشین‌سواری در بیابان‌های شنی،‌ علاوه‌بر تولید سروصدا و آلودگی، به گیاهان محیط صدمه زده و موجودات حیات‌ وحش را می‌ترساند. در ضمن دانه‌های گیاهانی که روی بیرونی‌ترین لایه شن‌ها به انتظار باران مانده‌اند، پخش شده و از بین می‌روند. روی شن‌های بیابان فقط باید تورهای پیاده‌روی کم‌ضرر ترتیب داد.
۴. در مصرف انرژی دقت کنید
وقتی در اقامتگاه‌های تفریحی هستید، مانند هتل و سوئیت، مراقب باشید موقع بیرون‌آمدن از اقامتگاه برای گردش، لامپ‌های اضافی را خاموش کنید یا اگر در محیطی گرم هستید، وسایل سرمایشی مانند پنکه و کولر را خاموش کنید. این مشکلی است که بیشتر مدیران اقامتگاه‌ها از آن گله دارند. معمولا این وسایل وقتی مسافران در اقامتگاه نیستند هم روشن می‌مانند. با خاموش‌کردن آنها از اتلاف انرژی جلوگیری می‌کنید.
۵. از مواد بهداشتی دوستدار محیط‌ زیست استفاده کنید
موقع استحمام در اقامتگاه‌هایتان، به‌ویژه مکان‌هایی که چندان پایدار عمل نمی‌کنند و دوستدار محیط‌ زیست نیستند، از محصولات بهداشتی طبیعی و مناسب محیط‌ زیست استفاده کنید. بیشتر مواقع ممکن است آبی که برای استحمام استفاده می‌کنید وارد منابع آبی محیط‌ زیست شوند یا برای آبیاری محصولات به‌ کار روند. کف‌های ناشی از این مواد شوینده شیمیایی زنجیره غذایی آبزیان را آلوده می‌کند. بنابراین برای شستشوی خود از محصولات زیست‌تخریب‌پذیر استفاده کنید.
۶. از ضدآفتاب‌های مناسب محیط‌ زیست استفاده کنید
اگر می‌خواهید برای شنا به دریا بروید، از کرم‌های ضدآفتاب حاوی اکسی‌بنزون و اکتینوکسات که برای حیات آبزیان بسیار مخرب هستند، استفاده نکنید. این مواد، اکوسیستم دریا را آلوده می‌کنند و حتی می‌توانند در سفیدشدن گیاهان مرجانی نقش داشته باشند. به‌ جای این کرم‌های ضدآفتاب، از کرم‌هایی که از مواد معدنی تولید شده‌اند، استفاده کنید. در ضمن کرم‌های ضدآفتاب حاوی اکسی‌بنزون و اکتینوکسات، سرطان‌زا بوده و باروری افراد را به خطر می‌اندازند.
۷. سوغاتی‌های پایدار بخرید
قبل از خرید زیورآلاتی و محصولاتی که از صدف یا پر و پوست حیوانات تولید شده است، کمی بیندیشید. خرید شما، تولیدکنندگان را به تولید بیشتر این محصولات که در نهایت موجب آزار و صدمه به حیوانات می‌شود، تشویق می‌کند. بنابراین موقع خرید کالا از فروشنده بپرسید که آن محصول از چه چیزی درست شده است و اگر از حیوانات در تولید آن استفاده شده است، آن را نخرید. برخی از کالاها از شاخ حیوانات، مرجان‌ها یا حتی چوب‌های کمیاب تولید می‌شوند که این محصولات به حیوانات و محیط‌ زیست صدمه می‌زنند و با پرهیز از خرید آنها می‌توانید به محیط‌ زیست و جانداران آن کمک بسیاری کنید.
۸. از حیوانات برای تفریح استفاده نکنید
برخی از افراد در مسافرت‌های خود به برخی از مناطق، از اسب یا خرسواری استقبال می‌کنند اما اگر بدانید با این حیوانات رفتار خوبی نمی‌شود و آنها بسیار خسته می‌شوند، هرگز به سراغ این نوع تفریح‌ها نمی‌روید.
با پیروی از چند راهکار فوق می‌توانید بدون این که به محیط‌ زیست صدمه بزنید، از تعطیلات‌تان لذت ببرید.
                           ",https://www.asriran.com/003UgM
832929,۱۴۰۱/۰۱/۱۱,بین الملل,"طغیان ""سرخک"" در افغانستان",ﺳﺎﺯﻣﺎﻥ ﺟﻬﺎﻧﯽ ﺑﻬﺪﺍﺷﺖ ﻧﺴﺒﺖ ﺑﻪ ﺍﻓﺰﺍﯾﺶ ﻧﮕﺮﺍﻥ ﮐﻨﻨﺪﻩ ﻣﻮﺍﺭﺩ سرخک ﺩﺭ ﺍﯾﻦ ﮐﺸﻮﺭ ﻫﺸﺪﺍﺭ ﺩﺍﺩﻩ به وﯾﮋﻩ ﺍین‌که ﭘﻮﺷﺶ ﭘﺎﯾﯿﻦ ﻭﺍﮐﺴﯿﻨﺎﺳﯿﻮﻥ ﺑﺎ ﺷﯿﻮﻉ ﺑﺎﻻﯼ ﺳﻮﺀﺗﻐﺬﯾﻪ ﺩﺭ ﺍﻓﻐﺎﻧﺴﺘﺎﻥ ﻫﻤﺮﺍﻩ ﺷﺪﻩ ﺍﺳﺖ.,"در پی ادامه طغیان بیماری سرخک در افغانستان معاونت بهداشت وزارت بهداشت ضمن ارائه هشدارهای لازم به دانشگاه‌های علوم پزشکی کشور، تاکید کرد آمادگی کافی برای مقابله با شرایط لازم را داشته باشند.

به گزارش ایسنا، دکتر کمال حیدری با بیان این مطلب، گفت: ﻃﻐﯿﺎﻥ ﺷﺪﯾﺪ ﺳﺮﺧﮏ ﺩﺭ ﺍﻓﻐﺎﻧﺴﺘﺎﻥ ﻫﻤﭽﻨﺎﻥ ﺍﺩﺍﻣﻪ ﺩﺍﺭﺩ ﻭ ﺍﺯ ﺍﺑﺘﺪﺍﯼ ﺳﺎﻝ ۲۰۲۱ ﺗﺎﮐﻨﻮﻥ ۴۸ هزار و ۳۶۶ ﻣﻮﺭﺩ ﺍﺑﺘﻼ ﻭ ۲۵۰ ﻣﻮﺭﺩ ﻣﺮﮒ ﺑﻪ ﻫﻤﺮﺍﻩ ﺩﺍﺷﺘﻪ ﮐﻪ ﺍﺯ ﺍﯾﻦ ﺗﻌﺪﺍﺩ ۱۴۲ ﻣﻮﺭﺩ ﻣﺮﮒ ﺩﺭ ﮐﻮﺩﮐﺎﻥ ﺑﻮﺩﻩ ﺍﺳﺖ. 
وی افزود: ﺳﺎﺯﻣﺎﻥ ﺟﻬﺎﻧﯽ ﺑﻬﺪﺍﺷﺖ ﻧﺴﺒﺖ ﺑﻪ ﺍﻓﺰﺍﯾﺶ ﻧﮕﺮﺍﻥ ﮐﻨﻨﺪﻩ ﻣﻮﺍﺭﺩ سرخک ﺩﺭ ﺍﯾﻦ ﮐﺸﻮﺭ ﻫﺸﺪﺍﺭ ﺩﺍﺩﻩ به وﯾﮋﻩ ﺍین‌که ﭘﻮﺷﺶ ﭘﺎﯾﯿﻦ ﻭﺍﮐﺴﯿﻨﺎﺳﯿﻮﻥ ﺑﺎ ﺷﯿﻮﻉ ﺑﺎﻻﯼ ﺳﻮﺀﺗﻐﺬﯾﻪ ﺩﺭ ﺍﻓﻐﺎﻧﺴﺘﺎﻥ ﻫﻤﺮﺍﻩ ﺷﺪﻩ ﺍﺳﺖ. 
معاون بهداشت بیان کرد: ﺩﺭ ﻃﯽ ﺩﻭ ﻫﻔﺘﻪ ﮔﺬﺷﺘﻪ ﻧﻈﺎﻡ ﺑﻬﺪﺍﺷﺘﯽ ﮐﺸﻮﺭ ﺍﻓﻐﺎﻧﺴﺘﺎﻥ ﻋﻤﻠﯿﺎﺕ ﻭﺍﮐﺴﯿﻨﺎﺳﯿﻮﻥ ﺗﮑﻤﯿﻠﯽ ﺑﺮﺍﯼ ۱.۲ ﻣﯿﻠﯿﻮﻥ ﮐﻮﺩﮎ ﺩﺭ ۴۹ ﺷﻬﺮﺳﺘﺎﻥ ﺍﺯ ۲۴ ﺍﺳﺘﺎﻥ این کشور ﺭﺍ ﺑﻪ ﺍﺟﺮﺍ ﮔﺬﺍﺷﺘﻪ ﺍﺳﺖ ﺗﺎ ﺷﺎﯾﺪ ﺑﺘﻮﺍﻧﺪ ﻫﻤﻪ ﮔﯿﺮﯼ ﯾﺎﺩ ﺷﺪﻩ ﺭﺍ ﻣﻬﺎﺭ کند.
افزایش موارد وارده سرخک به ایران 
حیدری افزود: ﺑﻪ تبع همهﮔﯿﺮﯼ ﺷﺪﯾﺪ ﺳﺮﺧﮏ ﺩﺭ ﺍﻓﻐﺎﻧﺴﺘﺎﻥ، ﺩﺭ ﻃﯽ ﻣﺎﻫﻬﺎﯼ ﺍﺧﯿﺮ ﺗﻌﺪﺍﺩ ﻣﻮﺍﺭﺩ ﻭﺍﺭﺩﻩ ﮐﺸﻮﺭ ﺭﻭ ﺑﻪ ﺍﻓﺰﺍﯾﺶ ﺑﻮﺩﻩ ﻭ ﺑﯿﻤﺎﺭﺍﻥ ﺩﺭ ﺍﺳﺘﺎﻥ ﻫﺎﯼ ﻣﺨﺘﻠﻒ ﺷﻨﺎﺳﺎﯾﯽ ﺷﺪﻩ‌ﺍﻧﺪ ﮐﻪ ﻣﯽ ﺗﻮﺍﻧﺪ ﻭﺿﻌﯿﺖ ﺣﺬﻑ ﺑﯿﻤﺎﺭﯼ ﺳﺮﺧﮏ ﺭﺍ ﺩﺭ ﮐﺸﻮﺭﻣﺎﻥ ﻣﺘﺎﺛﺮ کند.
وی با اشاره به این‌که ﺿﺮﻭﺭﯼ ﺍﺳﺖ ﺍﻗﺪﺍﻣﺎﺕ لازم در جهت خنثی سازی این مساله صورت گیرد، گفت: باید موارد ﺗﺎﺧﯿﺮﯼ ﻧﻮﺑﺖ ﺍﻭﻝ ﻭ ﺩﻭﻡ MMR (واکسن پیشگیری سرخک، اوریون و سرخجه) ﺩﺭ ﺍﺳﺮﻉ ﻭﻗﺖ ﺷﻨﺎﺳﺎﯾﯽ ﻭ ﻧﺴﺒﺖ ﺑﻪ ﻭﺍﮐﺴﯿﻨﺎﺳﯿﻮﻥ ﺁﻧﻬﺎ ﺍﻗﺪﺍﻡ ﺷﻮﺩ.
معاون بهداشت افزود: آﻣﻮﺯﺵ ﻭ ﺑﺎﺯﺁﻣﻮﺯﯼ ﮐﺎﺭﮐﻨﺎﻥ ﺑﻬﺪﺍﺷﺘﯽ ﻭ ﻭﺍﮐﺴﯿﻨﺎﺗﻮﺭﻫﺎ ﺩﺭ ﺧﺼﻮﺹ ﻧﺤﻮﻩ ﻧﮕﻬﺪﺍﺭﯼ، ﺑﺎﺯﺳﺎﺯﯼ ﻭﺍﮐﺴﻦ ﻭ ﺗﺰﺭﯾﻖ ﺻﺤﯿﺢ ﺁﻥ باید ﺍﻧﺠﺎﻡ ﺷﻮﺩ. 
حیدری اظهار کرد: ﺩﺭ ﺗﻤﺎﻣﯽ ﺷﻬﺮﺳﺘﺎﻥ ﻫﺎ ﭘﻮﺷﺶ ﻧﻮﺑﺖ ﺍﻭﻝ ﻭ ﺩﻭﻡ MMR ﺑﺎﯾﺪ ﺑﺎﻻﯼ ۹۵ درصد ﺑﺎﺷﺪ. ﻣﻌﯿﺎﺭ ﻣﺤﺎﺳﺒﻪ ﭘﻮﺷﺶ ﻧﯿﺰ ﺳﺎﻣﺎﻧﻪ‌ﻫﺎﯼ ﺍﻟﮑﺘﺮﻭﻧﯿﮏ ﺳﻼﻣﺖ ﻫﺴﺘﻨﺪ. ﻟﺬﺍ باید ﻭﺭﻭﺩ ﺩﺍﺩﻩ ﻫﺎﯼ ﻭﺍﮐﺴﯿﻨﺎﺳﯿﻮﻥ ﺩﺭ ﺳﺎﻣﺎﻧﻪ ﻫﺎ، ﻣﻮﺭﺩ ﺗﺎﮐﯿﺪ ﻭ ﻧﻈﺎﺭﺕ ﺩﻗﯿﻖ ﻗﺮﺍﺭ ﮔﯿﺮﺩ. 
وی ﺣﺴﺎﺱ ﺳﺎﺯﯼ ﻭ ﻫﺸﺪﺍﺭ ﺑﻪ ﻣﺮﺍﮐﺰ ﺑﻬﺪﺍﺷﺘﯽ ﺩﺭﻣﺎﻧﯽ (ﺳﺮﭘﺎﯾﯽ ﻭ ﺑﺴﺘﺮﯼ) ﺍﻋﻢ ﺍﺯ ﺩﻭﻟﺘﯽ ﻭ ﺧﺼﻮﺻﯽ ﺩﺭ ﺧﺼﻮﺹ ﻃﻐﯿﺎﻥ ﺳﺮﺧﮏ را مورد تاکید قرار داد و گفت: ﺩﺭ ﺑﺮﺧﻮﺭﺩ ﺑﺎ ﻫﺮﮔﻮﻧﻪ ﺗﺐ ﻭ ﺑﺜﻮﺭﺍﺕ ﺟﻠﺪﯼ ﻣﺎﮐﻮﻟﻮﭘﺎﭘﻮﻟﺮ ﺑﻼﻓﺎﺻﻠﻪ ﺍﻗﺪﺍﻣﺎﺕ ﺟﺪﺍﺳﺎﺯﯼ ﺗﻨﻔﺴﯽ ﺑﺮﺍﯼ ﭘﯿﺸﮕﯿﺮﯼ ﺍﺯ ﺍﻧﺘﻘﺎﻝ ﺍﺣﺘﻤﺎﻟﯽ ﺳﺮﺧﮏ ﺑﻪ ﺳﺎﯾﺮﯾﻦ باید ﺍﻧﺠﺎﻡ ﺷﻮﺩ. 
معاون بهداشت افزود: ﮔﺰﺍﺭﺵ ﻓﻮﺭﯼ ﻫﺮ ﮔﻮﻧﻪ ﺗﺐ ﻭ ﺑﺜﻮﺭﺍﺕ ﺟﻠﺪﯼ (ﺑﺨﺶ ﺩﻭﻟﺘﯽ ﻭ ﯾﺎ ﺧﺼﻮﺻﯽ) ﺍﻟﺰﺍﻣﯽ ﺍﺳﺖ ﺗﺎ ﺑﻪ ﺳﺮﻋﺖ ﺑﺘﻮﺍﻥ ﺩﺭ ﺟﻬﺖ ﺗﺎﯾﯿﺪ ﻭ ﯾﺎ ﻋﺪﻡ ﺗﺎﯾﯿﺪ ﺁﺯﻣﺎﯾﺸﮕﺎﻫﯽ ﺁﻥ ﺍﻗﺪﺍﻡ کرﺩ. ﺗﺎﺧﯿﺮ ﺩﺭ ﺷﻨﺎﺳﺎﯾﯽ ﻭ ﯾﺎ ﻋﺪﻡ ﮔﺰﺍﺭﺵ ﻣﻮﺍﺭﺩ ﺳﺒﺐ ﭼﺮﺧﺶ ﻭﯾﺮﻭﺱ ﺳﺮﺧﮏ ﺩﺭ ﺟﺎﻣﻌﻪ ﻭ ﻋﺪﻡ ﮐﻨﺘﺮﻝ ﺁﻥ ﻣﯽ ﺷﻮﺩ. 
حیدری خاطرنشان کرد: ﺑﺮﺭﺳﯽ ﺍﭘﯿﺪﻣﯿﻮﻟﻮﮊﯾﮏ ﮐﺎﻣﻞ ﻣﻮﺍﺭﺩ، ﺟﺴﺘﺠﻮﯼ ﺩﻗﯿﻖ ﻣﻨﺸﺎ ﺍﺑﺘﻼ ﻭ ﺗﻬﯿﻪ ﻧﻤﻮﻧﻪ ﻭﯾﺮﻭﻟﻮﮊﯼ ﺑﺮﺍﯼ ﺗﻌﯿﯿﻦ ﮊﻧﻮﺗﺎﯾﭗﻭﯾﺮﻭﺱ ﺑﺮﺍﯼ ﻃﺒﻘﻪ ﺑﻨﺪﯼ ﻧﻬﺎﯾﯽ ﺑﯿﻤﺎﺭ نیز ﺍﻟﺰﺍﻣﯽ ﺍﺳﺖ.
واکسیناسیون تکمیلی اتباع غیرایرانی 
معاون بهداشت وزارت بهداشت، اولویت قرار دادن ﻭﺍﮐﺴﯿﻨﺎﺳﯿﻮﻥ ﺗﮑﻤﯿﻠﯽ ﺑﺎ ﻭﺍﮐﺴﻦ MR ﺩﺭ ﻣﻨﺎﻃﻖ ﺗﺠﻤﻊ ﺍﺗﺒﺎﻉ ﻏﯿﺮ ﺍﯾﺮﺍﻧﯽ (به وﯾﮋﻩ ﺑﺮﺍﯼ ﺟﺪﯾﺪﺍﻟﻮﺭﻭﺩﻫﺎ) و اطمینان حاصل کردن ﺍﺯ ﺍﯾﻤﻦ ﺷﺪﻥ ﺍﺗﺒﺎﻉ ﻏﯿﺮ ﺍﯾﺮﺍﻧﯽ ﺩﺭ ﮐﺸﻮﺭ را مورد تاکید قرار داد و گفت: ﺫﺧﯿﺮﻩ ﻣﮑﻔﯽ ﺍﺯ ﻭﺍﮐﺴﻦ MR ﻭ ﯾﺎ MMR ﺑﺮﺍﯼ ﭘﺎﺳﺦ ﺳﺮﯾﻊ ﺑﻪ ﻃﻐﯿﺎﻥ ﺩﺭ ﻫﻤﻪ ﺩﺍﻧﺸﮕﺎﻩ ﻫﺎ باید ﻓﺮﺍﻫﻢ ﺑﺎﺷﺪ.
به گزارش وبدا، حیدری تصریح کرد: ضرورت دارد ﻣﺴﺎﻓﺮﯾﻦ ﺑﻪ ﮐﺸﻮﺭ ﺍﻓﻐﺎﻧﺴﺘﺎﻥ ﻧﺴﺒﺖ ﺑﻪ ﺑﯿﻤﺎﺭﯼ ﺳﺮﺧﮏ ﻭ ﻋﻼﯾﻢ ﺁﻥ ﺍﻃﻼﻉ ﺭﺳﺎﻧﯽ ﺷﻮﻧﺪ ﻭ ﻫﻤﭽﻨﯿﻦ ﺍﺯ ﻭﺍﮐﺴﯿﻨﻪ ﺑﻮﺩﻥ ﺧﻮﺩ ﻣﻄﻤﺌﻦ ﺑﺎﺷﻨﺪ. ﺩﺭ ﺻﻮﺭﺕ ﺷﮏ ﺑﻪ ﺳﺎﺑﻘﻪ ﻭﺍﮐﺴﯿﻨﺎﺳﯿﻮﻥ، ﺩﺭﯾﺎﻓﺖ ﯾﮏ ﻧﻮﺑﺖ MR ﺗﻮﺻﯿﻪ ﻣﯽ ﺷﻮﺩ.
گفتنی است ایران سال گذشته موفق به دریافت گواهینامه حذف سرخک از سازمان بهداشت جهانی شد.
                           ",https://www.asriran.com/003UgL
832928,۱۴۰۱/۰۱/۱۱,سلامت,این خوراکی‌ها را در وعده شام نخورید,گر چه پنیر‌ها کاملا مضر نیستند، اما مصرف پنیر و غذا‌های حاوی این ماده غذایی قبل از خواب می‌تواند باعث سنگینی معده و مشکلات خواب شود؛ به خصوص در افرادی که به تحمل‌ نداشتن لاکتوز مبتلا هستند.,"انتخاب مواد غذایی نامناسب برای شام نه تنها بر کیفیت خواب تأثیر می‌گذارد بلکه می‌تواند باعث رفلاکس یا سایر ناراحتی‌های گوارشی نیز بشود.

شام از وعده‌های غذایی اصلی است که نباید حذف یا به آن بی‌توجهی شود، اما انتخاب مواد غذایی نامناسب در این وعده نه‌تن‌ها بر کیفیت خواب تأثیر می‌گذارد بلکه می‌تواند باعث رفلاکس یا سایر ناراحتی‌های گوارشی نیز بشود. برای جلوگیری از ایجاد این مشکلات بهتر است از مصرف این مواد غذایی در وعده شام خودداری کنید.
پاستا
منبع مهم کربوهیدرات است، بنابراین مصرف آن برای هر دوره‌ای از روز که بدن و مغز قرار است بسیار فعال باشد ایده‌آل است. خوردن پاستا هنگام شب می‌تواند باعث احساس سنگینی و بر خواب شما تاثیر بگذارد. کالری دریافتی از پاستا بر متابولیسم و در نتیجه وزن شما نیز تأثیرگذار خواهد بود.
بستنی
می‌تواند یک ماده غذایی سیرکننده و خوشمزه برای وعده شام باشد، اما بیشتر بستنی‌ها حاوی چربی‌های اشباع‌شده، قند‌ها و مواد افزودنی هستند که بر کیفیت خواب و افزایش وزن تأثیر می‌گذارند.
پنیر
گر چه پنیر‌ها کاملا مضر نیستند، اما مصرف پنیر و غذا‌های حاوی این ماده غذایی قبل از خواب می‌تواند باعث سنگینی معده و مشکلات خواب شود؛ به خصوص در افرادی که به تحمل‌نداشتن لاکتوز مبتلا هستند.
چاشنی‌ها و مواد غذایی تند
طبق نتایج تحقیقات منتشرشده در نشریه Current Medicinal Chemistry، ادویه‌های تند با تحریک مخاط معده می‌توانند باعث رفلاکس اسید، سوزش سر دل، درد معده و سنگین‌شدن هضم غذا شوند؛ بنابراین بهتر است مواد غذایی تند را در وعده‌های غیر از شام بگنجانید.
گل کلم
مصرف این ماده غذایی سالم و کم‌کالری در وعده شام باعث افزایش تولید گاز می‌شود و خوردن آن حتی چند ساعت قبل از خواب می‌تواند با مختل‌کردن روند هضم و ایجاد احساس سنگینی باعث بروز اختلال در خواب شود.
شکلات تلخ
شکلات تلخ دارای خواص تغذیه‌ای سالم است، اما خوردن آن پیش از خواب، بر کیفیت خواب تأثیر منفی می‌گذارد. طبق نتایج تحقیقات منتشرشده در نشریه Cureus کافئین و تئوبرومین موجود در شکلات تلخ سیستم عصبی را تحریک می‌کند و مغز را برای مدت طولانی‌تری فعال نگه‌می‌دارد.
مواد غذایی حاوی گوشت قرمز
محتوای پروتئینی این مواد غذایی مانع از فعالیت گوارشی مناسب می‌شود. به همین دلیل باید از مصرف آن‌ها در وعده شام پرهیز کرد. همچنین طبق نتایج یک تحقیق منتشر شده در نشریه Aging and Disease مصرف زیاد گوشت قرمز می‌تواند تأثیر منفی بر کیفیت و مدت خواب افراد سالمند داشته باشد.
پس قبل از خواب چه بخوریم؟
برای جلوگیری از ناراحتی گوارشی پس از صرف وعده شام بهتر است غذا‌های و سبک حاوی مرغ یا ماهی، غلات، میوه‌ها یا سبزیجات مصرف شود. با این حال مهم‌ترین نکته این است که در وعده‌های غذایی زیاده‌روی نکنید و درست قبل از رفتن به رختخواب شام نخورید. آب را به عنوان نوشیدنی انتخاب کنید و از مصرف نوشیدنی‌های کافئین‌دار مانند قهوه و چای و نوشیدنی‌های شیرین مانند نوشابه پرهیز کنید. این نوشیدنی‌ها سیستم عصبی را تحریک می‌کنند و بر کیفیت خواب اثر منفی می‌گذارند.

منبع:جام جم                           ",https://www.asriran.com/003UgK
832927,۱۴۰۱/۰۱/۱۱,سلامت,مهمترین اشتباهات در کاهش وزن کدامند؟,مهم است به خاطر داشته باشید که اگر در تلاش برای کاهش وزن هستید، تغذیه سالم صرفا در مورد محدودیت نیست بلکه هدف داشتن انواع غذاها در الگوی غذایی شماست.,"ایسنا نوشت: اجتناب از این اشتباهات رایج در رژیم‌ غذایی می‌تواند به شما در تلاش برای کاهش وزن کمک کند.



اگر در تلاش برای کاهش وزن هستید، فقط بر روی آنچه که نباید بخورید تمرکز نکنید. ایمی کیمبرلین، متخصص تغذیه در میامی و سخنگوی آکادمی تغذیه و رژیم‌ غذایی در ایالات‌متحده اظهار کرد: زمانی که نوبت به رژیم‌گرفتن برای کاهش وزن می‌رسد، بسیاری از مردم به شدت به غذاهایی فکر می‌کنند که باید به‌طور کامل از رژیم‌غذایی خود حذف کنند اما افراد باید به‌جای تمرکز بر آنچه که نباید بخورند، باید فکر خود را تغییر دهند و باید به افزودنی‌ها نیز فکر کنند که می‌تواند شامل غلات کامل، میوه‌های فصلی و سبزیجات باشد.
مهم است به خاطر داشته باشید که اگر در تلاش برای کاهش وزن هستید، تغذیه سالم صرفا در مورد محدودیت نیست بلکه هدف داشتن انواع غذاها در الگوی غذایی شماست.
وقتی صحبت از رژیم‌ غذایی به میان می‌آید، به منابع معتبر مراجعه کنید و از مواردی در فضای مجازی اجتناب کنید. در ذیل بزرگترین اشتباهات تغذیه‌ای که افراد هنگام تلاش برای کاهش وزن مرتکب می‌شوند ارائه شده است.
پرهیز از انواع چربی
باید بدانیم که برخی از چربی‌ها به سلامتی کمک می‌کنند و همه برای سلامتی مضر نیستند. به عنوان مثال، نتایج تحقیقات نشان می‌دهد که چربی‌های امگا ۳ می‌توانند به کاهش التهاب و کاهش سطح کلسترول کمک کنند. این چربی‌ها همچنین به بدن در ساخت بافت عصبی و بافت مغز کمک می‌کنند. محققان اظهار کردند که چربی به ما کمک می‌کند احساس سیری کنیم، بنابراین ممکن است با کاهش اندازه کلی وعده‌ غذایی به کاهش وزن کمک کند.
حذف تمام کربوهیدرات‌ها را از رژیم‌غذایی
خوردن بیش از حد غذاهای سرشار از کربوهیدرات مانند نان سفید، برنج سفید و غلات تهیه شده با آرد سفید  می‌تواند به افزایش وزن کمک کند اما این رژیم‌ غذایی می‌تواند منجر به کسالت و کاهش انگیزه شود و مهم است که بدانید هنگام محدودکردن یک گروه غذایی کامل ممکن است در معرض خطر ابتلا به کمبود موادمغذی خاص قرار گیرید. باید بدانید که کربوهیدرات‌های مهم را جایگزین کنید و توجه به این نکته ضروری است که هر غذایی که بیش از حد مصرف شود می‌تواند منجر به افزایش وزن شود.
طبقه‌بندی غذاها با عنوان خوب یا بد
طبقه‌بندی غذاها بها عنوان «خوب» یا «بد» می‌تواند به برخی غذاها انگ بزند و شما را به حذف آنها از رژیم‌ غذایی خود سوق دهد. حذف هر نوعی می‌تواند یک الگوی رژیم‌غذایی ناپایدار ایجاد کند. برای کاهش وزن نیازی به حذف غذاهای مورد علاقه خود ندارید. در عوض، سعی کنید تغییراتی در سبک زندگی ایجاد کنید و آنها را ثابت نگه دارید.
اجتناب سریع از رژیم‌ غذایی
فقط به این دلیل که بلافاصله تغییراتی را مشاهده نمی‌کنید، رژیم غذایی خود را رها نکنید. به رژیم جدید خود حداقل چهار تا ۶ هفته فرصت دهید تا موثر باشد. داشتن انتظارات بالا برای کاهش وزن سریع می‌تواند باعث کاهش انگیزه فرد برای ادامه تغییرات سبک زندگی شود.
حذف وعده‌های غذایی
حذف وعده‌های غذایی برای کاهش کالری دریافتی در روز ممکن است در واقع اثر معکوس داشته باشد. افرادی که وعده‌های غذایی خود را حذف می‌کنند ممکن است اشتهای کنترل نشده‌ای را تجربه کنند که منجر به پرخوری می‌شود. افرادی که وعده‌های غذایی خود را حذف می‌کنند ممکن است احساس تنبلی یا خستگی داشته باشند که می‌تواند بر توانایی آنان برای ورزش مناسب تاثیر بگذارد  همچنین، برای کاهش وزن نیز مضر باشد.

                           ",https://www.asriran.com/003UgJ
832926,۱۴۰۱/۰۱/۱۱,بین الملل,انصارلله یمن: آماده ایم از روسیه گندم بخریم و پولش را به روبل بدهیم,وی افزود که در راستای تقویت ارتباط یمن با روسیه، این جنبش تمایل دارد تجارت خود با این کشور را از طریق روبل روسیه انجام دهد.,"ایسنا: منابع خبری گزارش دادند، پس از آنکه روسیه پیشنهاد ارسال گندم به یمن را داد، جنبش انصارلله یمن،‌ تمایل خود را برای خرید گندم و مشتقات نفتی از روسیه به روبل را به این کشور اعلام کرده است.
 
به گزارش روسیا الیوم، محمد علی الحوثی، عضو ارشد شورای عالی سیاسی جنبش انصارالله یمن، در توییتی نوشت: روسیه مدتی پیش پیشنهاد کمک گندم به یمن را ارائه کرد، بنابراین به برادران در وزارت خارجه می‌گوییم برای خرید گندم و مشتقات نفتی روسیه اقدام کنند.
 
وی افزود که در راستای تقویت ارتباط یمن با روسیه، این جنبش تمایل دارد تجارت خود با این کشور را از طریق روبل روسیه انجام دهد.
 
بازار گندم از زمان آغاز جنگ روسیه و اوکراین در ۲۴ فوریه دچار آشفتگی شده است، زیرا این دو کشور صادرکنندگان عمده گندم و غلات هستند.
 
به صورتی که قیمت گندم در معاملات روز چهارشنبه ۳۰ مارس در سطح جهانی ۱.۰۶۰ درصد افزایش یافت و قیمت بوشل( معیار اندازه‌گیری وزنی آمریکایی) در بورس شیکاگو به ۱.۰۲۹ سنت رسید.
 
بازارهای غلات نیز به طور کلی شاهد وضعیتی از نوسانات و بی ثباتی هستند که ناشی از نگرانی از کمبود عرضه در بازارهای جهانی است.                           ",https://www.asriran.com/003UgI
832925,۱۴۰۱/۰۱/۱۱,ورزشی,دزد به خانه دیوید بکام زد,کروز بکام، پسر ۱۷ ساله این زوج معروف، پس از این که از دوستانش خداحافظی کرده و به خانه برگشت متوجه پنجره شکسته در اتاق مهمان شد و از ورود سارقان به خانه خبر داد.,"دنیای ورزش تورنتو نوشت: خانه دیوید بکام، ستاره سابق منچستریونایتد، در لندن هدف حمله سارقان نقابدار قرار گرفته است.



حمله سارقان به خانه فوتبالیست‌ها در چند سال اخیر به اتفاقی رایج تبدیل شده و این اتفاق معمولا در زمان برگزاری بازی‌ها برای بازیکنان تیم مربوطه رخ می‌دهد. 
با این حال این بار سارقان تصمیم گرفتند به خانه کسی دستبرد بزنند که سال‌هاست از دنیای فوتبال خداحافظی کرده است. خانه بکام در حالی هدف این حمله قرار گرفت که او و ویکتوریا بکام، همسرش، به همراه هارپر سون، دختر این زوج، در خانه حضور داشتند. 
کروز بکام، پسر ۱۷ ساله این زوج معروف، پس از این که از دوستانش خداحافظی کرده و به خانه برگشت متوجه پنجره شکسته در اتاق مهمان شد و از ورود سارقان به خانه خبر داد. 
یکی از منابع مطلع در گفتگو با روزنامه انگلیسی سان درباره این اتفاق اظهار داشت:« متاسفانه خانواده بکام قربانی تعداد سارق کاملا حرفه‌ای شدند که در این محدوده فعالیت دارند. خوشبختانه این افراد تنها موفق به بررسی یک اتاق خواب شده و پس از آن مجبور به فرار از محل شدند.»
روزنامه دیلی میل هم خبر داده که پنجره یکی از اتاق‌های طبقه بالای خانه ۴۷ میلیون یورویی این خانواده به عنوان محل ورود سارقان شناسایی شده است. 
دیوید بکام بلافاصله پس از این که از این موضوع مطلع شده با پلیس تماس گرفته و شروع به جستجو در خانه کرده تا مشخص شود که آیا کسی از بین سارقان هنوز در منزلش حضور دارد یا خیر. اما این افراد پس از سرقت چندین شی قیمتی و الکتریکی به ارزش هزاران یورو از خانه این بازیکن سابق تیم ملی انگلیس گریخته بودند.

                           ",https://www.asriran.com/003UgH
832924,۱۴۰۱/۰۱/۱۱,حوادث,سقوط چند کودک از سرسره بادی در بوستان آب و آتش/مصدومیت ۵ تن,بلافاصله پس از اعلام گزارش، چهار دستگاه آمبولانس به محل حادثه واقع در محدوده میدان آرژانتین، بلوار نلسون ماندلا اعزام شدند.,"سرپرست مرکز اورژانس تهران از مصدومیت چند کودک در پی سقوط از سرسره بادی خبر داد.

دکتر یحیی صالح طبری در گفت و گو با ایسنا، در این باره اظهار کرد: گزارشی در خصوص سقوط چند کودک از سرسره بادی در بوستان آب و آتش به سامانه ١١۵ اورژانس تهران اطلاع داده شد. 
وی ادامه داد: بلافاصله پس از اعلام گزارش، چهار دستگاه آمبولانس به محل حادثه واقع در محدوده میدان آرژانتین، بلوار نلسون ماندلا اعزام شدند.
وی گفت: با حضور تکنسین‌های اورژانس در محل مشخص شد که طی این حادثه پنج نفر دچار مصدومیت شده‌اند که همگی به مراکز درمانی اعزام شدند.
                           ",https://www.asriran.com/003UgG
832923,۱۴۰۱/۰۱/۱۱,اجتماعی ,افزایش دما در تهران طی ۵ روز آینده,بر اساس اعلام اداره کل هواشناسی استان تهران، ایستگاه فیروزکوه با کمینه دمای منفی ۲- درجه سانتیگراد سردترین نقطه استان تهران در ۲۴ ساعت گذشته بوده‌ است.,"بر اساس بررسی جاده‌ها و نقشه‌های پیش‌یابی هواشناسی، آسمان استان تهران، امروز (۱۱ فروردین) نیمه ابری تا تمام ابری همراه با وزش باد از بعدازظهر گاهی وزش باد شدید به ویژه در نواحی جنوبی و غرب پیش بینی می‌شود و شاهد روند تدریجی افزایش دما خواهیم بود.

به گزارش ایسنا، بر اساس بررسی جاده‌ها و نقشه‌های پیش‌یابی هواشناسی، آسمان استان تهران، امروز(۱۱ فروردین) نیمه ابری تا تمام ابری همراه با وزش باد از بعدازظهر گاهی وزش باد شدید به ویژه در نواحی جنوبی و غرب (گاهی وزش باد خیلی شدید با احتمال رگبار و رعد و برق و بارش تگرگ در مناطق مستعد و ارتفاعات پیش‌بینی می‌شود.
از روز جمعه تا یکشنبه (۱۲ تا ۱۴ فروردین ماه) آسمانی صاف گاهی نیمه ابری (شنبه شب) در بعضی ساعات همراه با وزش باد و برای روز دوشنبه( ۱۵ فروردین ماه)گاهی وزش باد شدید به ویژه در نواحی جنوبی و غرب مورد انتظار است. طی این پنج روز شاهد روند تدریجی افزایش دما نیز خواهیم بود.
بر اساس اعلام اداره کل هواشناسی استان تهران، ایستگاه فیروزکوه با کمینه دمای منفی ۲- درجه سانتیگراد سردترین نقطه استان تهران در ۲۴ ساعت گذشته بوده‌ است.
همچنین آسمان تهران فردا (۱۲ فروردین ماه) صاف تا قسمتی ابری همراه با وزش باد و گاهی وزش باد شدید با حداقل دمای ۱۲ و حداکثر دمای ۲۴ درجه سانتیگراد و طی شنبه (۱۳ فروردین ماه) قسمتی ابری و بتدریج ابری و گهی وزش باد با حداقل دمای ۱۵ و حداکثر دمای ۲۶ درجه سانتیگراد پیش‌بینی می‌شود.
                           ",https://www.asriran.com/003UgF
832922,۱۴۰۱/۰۱/۱۱,بین الملل,اردوغان: احتمالا یکی از کشورهای ضامن امنیت در اوکراین باشیم,این اظهارات بعد از آن ایراد می‌شود که انگلیس اعلام کرده بود این کشور آماده ارائه ضمانت‌های امنیتی برای اوکراین نیست.,"رئیس جمهور ترکیه اعلام کرد که ممکن است کشورش یکی از کشورهای ضامن امنیت در اوکراین باشد.

به گزارش ایسنا، به نقل از شبکه خبری روسیا الیوم، رجب طیب اردوغان، رئیس جمهور ترکیه گفت: ممکن است ما یکی از کشورهای ضامن امنیت اوکراین باشیم. ما نگاه مثبتی به این مسئله داریم اما باید جزئیات روشن شود.
این اظهارات بعد از آن ایراد می‌شود که انگلیس اعلام کرده بود این کشور آماده ارائه ضمانت‌های امنیتی برای اوکراین نیست.
وی گفت: ما بسیار خرسند می‌شویم که در پایان جنگ اوکراین نقش داشته باشیم چراکه ترکیه کشوری است که هم ولادیمیر پوتین، رئیس جمهور روسیه و هم ولادیمیر زلنسکی، رئیس جمهور اوکراین به آن اعتماد دارند.
اردوغان تأکید کرد: ما مصمم به برگزاری دیداری میان پوتین و زلنسکی هستیم و به آن‌ها خواهیم گفت که هدف ما این است که در سریع‌ترین زمان ممکن گردهم آیند. ما امیدواریم که بتوانیم تاریخی را برای دیدار میان پوتین و زلنسکی مشخص کنیم و آماده میزبانی از نشستی در سطح نخست وزیران هستیم. تصمیم روسیه برای کاهش عملیات خود در اطراف کی‌یف و چرنیهیف بسیار مهم است.
                           ",https://www.asriran.com/003UgE
832921,۱۴۰۱/۰۱/۱۱,اقتصادی,وزیر نیرو: تولید برق در کشور کمتر از میزان مصرف آن است,سرعت پیشرفت ساخت نیروگاه برق راشد تربت حیدریه مطلوب است و طی ۲ ماه گذشته ۲۶ درصد پیشرفت داشته و تمام عرصه‌های آن فعال است و با این سرعت مرحله نخست آن خرداد ماه امسال به بهره برداری می رسد.,"وزیر نیرو گفت:در تولید و مصرف برق حدود ۱۵ هزار مگاوات کسری تراز داریم و این بدان معناست که تولید، کمتر از مصرف است و تمام تلاش خود را می کنیم تا با افزایش ظرفیت نیروگاهها و مدیریت مصرف و تقاضا مشکلات را به حداقل برسانیم.


علی اکبر محرابیان عصر پنجشنبه در حاشیه بازدید از نیروگاه ۵۰۰ مگاواتی راشد تربت حیدریه در گفت و گو با خبرنگاران افزود: تابستان امسال ۲۷ واحد نیروگاهی شامل چهار هزار و ۵۰۰ مگاوات، به علاوه هزار مگاوات ارتقای توان و ۵۰۰ مگاوات نیروگاه تجدید پذیر وارد شبکه برق رسانی کشور می شود و نیروگاه برق راشد تربت حیدریه از نیروگاه‌هایی است که این دوره اوج مصرف تابستان ۱۴۰۱ وارد مدار می شود.
وی ادامه داد: سرعت پیشرفت ساخت نیروگاه برق راشد تربت حیدریه مطلوب است و طی ۲ ماه گذشته ۲۶ درصد پیشرفت داشته و تمام عرصه‌های آن فعال است و با این سرعت مرحله نخست آن خرداد ماه امسال به بهره برداری می رسد.
وزیر نیرو گفت: وزارت نیرو برای راه اندازی نیروگاه‌های تجدید پذیر ۱۰ هزار مگاوات برنامه ریزی کرده است و این نیروگاه ها با حمایت دولت و مجلس و ورود بخش خصوصی طی چهار سال آینده به طور کامل به بهره برداری می رسد.
مرکز شهرستان ۲۲۵ هزار نفری تربت‌حیدریه در ۱۵۰ کیلومتری جنوب مشهد قرار دارد.
رییس جمهور و تعدادی از اعضای هیات دولت روز چهارشنبه دهم فرورددین ماه ۱۴۰۱ در نخستین سفر استانی خود در سال جدید وارد استان خراسان رضوی شدند.
سفر استانی رییس جمهور و هیات دولت در خراسان رضوی امروز پنجشنبه نیز ادامه دارد.
رییس جمهور را در این سفر وزرای کشور، فرهنگ و ارشاد اسلامی، بهداشت، درمان و آموزش پزشکی، نیرو، صنعت، معدن و تجارت، ورزش و جوانان،آموزش و پرورش، میراث فرهنگی، گردشگری و صنایع دستی و راه و شهرسازی و نیز معاون رییس جمهور و رییس سازمان حفاظت محیط زیست، معاون رییس جمهور در امور زنان و خانواده، معاون توسعه روستایی و مناطق محروم ریاست جمهوری، معاون رییس جمهور و رییس بنیاد شهید و امور ایثارگران و رییس مرکز ارتباطات مردمی ریاست جمهوری همراهی می کنند.
آیت الله سیدابراهیم رییسی پیش از این به ۱۷ استان شامل هرمزگان، قم، یزد، لرستان، زنجان، سمنان، اردبیل، فارس، خوزستان، سیستان و بلوچستان، خراسان جنوبی، ایلام، کهگیلویه و بویراحمد، بوشهر، گیلان، گلستان و مازندران سفر کرده است.

                           ",https://www.asriran.com/003UgD
832920,۱۴۰۱/۰۱/۱۱,اجتماعی ,وزش باد خیلی شدید و خیزش موقت گرد و خاک در تهران/کاهش میدان دید در جاده‌ها,احتمال شکستن درختان فرسوده و نهال‌ها، احتمال آسیب به سازه‌های موقت و سست، احتمال آسیب به پوشش گلخانه‌ای، خطر سقوط اجسام و تابلوهای تبلیغاتی، احتمال خیزش گردوخاک و کاهش موقت دید افقی و خطر برخورد صاعقه و بارش تگرگ در مناطق مستعد دور از انتظار نیست.,"اداره کل هواشناسی استان تهران با صدور هشدار زرد رنگ از فعالیت سامانه بارشی و وزش باد شدید در بعضی ساعات امروز تا فردا خبر داد.

به گزارش ایسنا، اداره کل هواشناسی استان تهران با صدور هشدار زرد رنگ از فعالیت سامانه بارشی و وزش باد شدید و در بعضی ساعات وزش باد خیلی شدید، خیزش موقتی گردوخاک، احتمال رگبار و رعدو برق در جنوب و غرب استان و رگبار پراکنده همراه با وزش باد، گاهی وزش شدید و رعدوبرق در بخش‌های شمالی و مرکزی و رگبار باران و رعدوبرق در ارتفاعات تهران ازبعدازظهر پنج شنبه (۱۱ فروردین ماه) تا صبح جمعه( ۱۲ فروردین ماه) خبرداد.
در این شرایط جوی احتمال شکستن درختان فرسوده و نهال‌ها، احتمال آسیب به سازه‌های موقت و سست، احتمال آسیب به پوشش گلخانه‌ای، خطر سقوط اجسام و تابلوهای تبلیغاتی، احتمال خیزش گردوخاک و کاهش موقت دید افقی و خطر برخورد صاعقه و بارش تگرگ در مناطق مستعد دور از انتظار نیست.
اداره کل هواشناسی استان تهران جهت جلوگیری از آسیب های احتمالی، محکم کردن سازه های موقت و پوشش گلخانه‌ها، پرهیز از پرواز گلایدر و هواپیماهای سبک، پرهیز از کوهنوردی و صعود به ارتفاعات، پرهیز از کار بر روی سازه‌های مرتفع، عدم تردد کنار سازه‌های ناتمام، احتیاط در تردد در جاده‌ها با توجه به کاهش میدان دید را توصیه می کند.
به گزارش ایسنا، هشدار زرد رنگ به معنای این است که پدیده‌ای جوی رخ خواهد داد که ممکن است در سفرها و انجام کارهای روزمره اختلالاتی را ایجاد کند. این هشدار برای آگاهی مردم صادر می‌شود تا بتوانند آمادگی لازم را برای مواجهه با پدیده‌ای جوی داشته باشند که از حالت معمول کمی شدت بیشتری دارد. از سوی دیگر مسئولان نیز در جریان این هشدارها قرار می‌گیرند تا اگر لازم باشد تمهیداتی را بیندیشند.
                           ",https://www.asriran.com/003UgC
832919,۱۴۰۱/۰۱/۱۱,ورزشی,تعلیق ٣ فدراسیون فوتبال توسط فیفا,یکی از تصمیمات گرفته شده در این کنگره که در آستانه قرعه کشی جام جهانی صورت گرفته است محرومیت 3 فدراسیون فوتبال  زیمبابوه، کنیا و پاکستان به دلیل دخالت های دولت در امور فوتبالی گرفته شده است.,"فیفا ٣ فعالیت ٣ فدراسیون فوتبال را به حالت تعلیق در آورد.
به گزارش ایلنا، کنگره فیفا عصر امروز در شهر دوحه قطر پیش از قرعه کشی جام جهانی تشکیل و برگزار شد. یکی از تصمیمات گرفته شده در این کنگره که در آستانه قرعه کشی جام جهانی صورت گرفته است محرومیت 3 فدراسیون فوتبال  زیمبابوه، کنیا و پاکستان به دلیل دخالت های دولت در امور فوتبالی گرفته شده است.
اعضای شرکت کننده در کنگره فیفا با رای خود تعلیق این سه کشور را تائید کردند. این تعلیق تنها زمانی برطرف می شود که فیفا از کمیته های عادی سازی تأییدیه دریافت کند که محل، حساب ها، اداره و کانال های ارتباطی دوباره تحت کنترل فدراسیون باشند.                            ",https://www.asriran.com/003UgB
832918,۱۴۰۱/۰۱/۱۱,اجتماعی ,ماشین و کاروان عروس خیلی خاص در ایران (فیلم),,کد ویدیو  دانلود    فیلم اصلی                                     ,https://www.asriran.com/003UgA
832917,۱۴۰۱/۰۱/۱۱,فرهنگی/هنری,لوله‌کش خوش صدا در عصرجدید (فیلم),برگشتن نظر مجید اسماعیلی با اجرای آهنگی شاد از وحید موسوی را در ویدئو زیر ببینید.,کد ویدیو  دانلود    فیلم اصلی                                     ,https://www.asriran.com/003Ug9
832916,۱۴۰۱/۰۱/۱۱,بین الملل,نخست وزیر اسبق انگلیس: پوتین یک دروغگوی قهار است,کامرون در ادامه گفت: درباره سرنگونی پرواز هواپیمایی مالزی نیز از او (پوتین) پرسیدم و به صراحت دروغ گفت.,"نخست وزیر سابق انگلیس در گفت‌وگویی تلویزیونی گفت که ولادیمیر پوتین درباره حضور نیروهای روسیه در دونباس و ساقط کردن پرواز هواپیمایی مالزی «به صراحت» به او دروغ گفته بود.
 
به گزارش ایسنا، دیوید کامرون، نخست‌وزیر سابق انگلیس در گفت‌وگویی در شبکه «ال. بی. سی» گفت، زمانی که از ولادیمیر پوتین، رئیس‌جمهوی روسیه درباره پرواز شماره MH۱۷ هواپیمایی مالزی سوال کرده بود، پوتین «به صراحت» دروغ گفته بود.
 
این پرواز در سال ۲۰۱۴ و در مرز اوکراین و روسیه سرنگون شده و تمامی ۲۸۳ سرنشین آن جان باختند.
 
کامرون که در سال ۲۰۰۸ و در پی حمله روسیه به گرجستان، هشدار داده بود که در صورت عدم واکنش مناسب جامعه جهانی، ممکن است مسکو دست به اقدامات مشابهی بزند، در شبکه ال. بی. سی. گفت: آن زمان گفتم که اگر واکنش شدیدی نشان ندهیم، اتفاقات این‌چنینی دیگری رخ خواهد داد و بعد از ۲۰۰۸ - که من نخست‌وزیر نبودم - واکنش جامعه جهانی به آنچه در گرجستان اتفاق افتاد ناچیز و ناموثر بود. هیچ کاری انجام نشد.
 
او که از ۲۰۱۰ تا ۲۰۱۶ نخست‌وزیر انگلیس بود، در ادامه گفت: آن را با اتفاقات ۲۰۱۴ و وقایع کریمه و دونباس مقایسه کنید که عضویت روسیه در «گروه هشت» به تعلیق درآمد، مسکو تحریم شد و به آموزش و مسلح کردن ارتش اوکراین پرداختیم.
 
این سیاستمدار انگلیسی در ادامه به دیدارش با پوتین در لندن به مناسبت مراسم یادبود جنگ جهانی دوم اشاره کرده و مدعی شد: پوتین در آن‌جا گاردش را پایین آورد و صراحتا گفت که دموکرات نبوده و علایق مشترکی با ما ندارد. او همچنین یک دروغگوی قهار بود. به یاد دارم که با سند و مدرک به او گفتم که نیروهای روسیه در منطقه دونباس حضور دارند، اما او به صراحت دروغ گفت.
 
کامرون در ادامه گفت: درباره سرنگونی پرواز هواپیمایی مالزی نیز از او (پوتین) پرسیدم و به صراحت دروغ گفت.
 
این نخست‌وزیر سابق انگلیس همچنین خواستار استقرار پایگاه‌های دائمی نیروهای مسلح ناتو در کشورهای حوزه بالتیک شد.                           ",https://www.asriran.com/003Ug8
832915,۱۴۰۱/۰۱/۱۱,اجتماعی ,حضور نماینده وزارت کار ایران در نشست سازمان بین المللی کار,فروزان در این سفر ضمن تشریح اهداف سفر خود، ابراز امیدواری کرد که با همکاری نمایندگی دائم کشورمان در ژنو راهبرد تحولی حوزه روابط بین الملل این وزارتخانه در زمینه‌ی استفاده حداکثری از ظرفیت‌های منطقه‌ای و بین المللی برای تحقق اولویت‌های سیاستی وزارت مردم جامه‌ی عمل پوشیده و به نتایج و دستاوردهای ملموس منتهی شود.,"مدیر کل روابط بین الملل وزارت تعاون در نشست هیات مدیره سازمان بین المللی کار در ژنو تاکید کرد: اتخاذ رویکرد فعالانه در تعامل با سازمان بین المللی کار از اولویت‌های وزارت تعاون، کار و رفاه است.
 
حامد فروزان، مدیر کل روابط بین الملل وزارت تعاون، کار و رفاه اجتماعی که برای شرکت در نشست 344 هیات مدیره سازمان بین المللی کار راهی ژنو شد در این سفر مورد  استقبال سفیر و نماینده دائم ایران در سازمان ملل، اسماعیل بقایی هامانه قرار گرفت.
 
فروزان در این سفر ضمن تشریح اهداف سفر خود، ابراز امیدواری کرد که با همکاری نمایندگی دائم کشورمان در ژنو راهبرد تحولی حوزه روابط بین الملل این وزارتخانه در زمینه‌ی استفاده حداکثری از ظرفیت‌های منطقه‌ای و بین المللی برای تحقق اولویت‌های سیاستی وزارت مردم جامه‌ی عمل پوشیده و به نتایج و دستاوردهای ملموس منتهی شود. 
 

 
وی مشارکت و حضور فعال در سازمان‌های بین المللی، توسعه صادرات خدمات و محصولات شرکت‌های زیر مجموعه این وزارتخانه و ارتقای تصویر جمهوری اسلامی ایران در عرصه کار و تولید در حوزه بین الملل را سه محور و اولویت کلیدی این راهبرد تحولی معرفی کرده و گزارشی از اقدامات انجام شده در این محورها در شش ماه گذشته ارائه کرد.
 
فروزان در ادامه با اشاره به تاکید وزیر تعاون کار و رفاه اجتماعی بر توسعه‌ی روابط با سازمان بین المللی کار، افزایش سهم و نقش همکاریهای توسعه‌ای سازمان را یکی از مطالبات و انتظارات معطل مانده عنوان کرده و خواستار حمایت و ایفای نقش فعالانه نمایندگی کشورمان در سازمان ملل در این زمینه شد.
 
سفیر و نماینده ایران در سازمان ملل ضمن استقبال از رویکرد تحولی وزارت تعاون کار و رفاه اجتماعی در حوزه روابط بین الملل، خاطرنشان کرد که کشورمان به عنوان یکی از بنیان گذاران این سازمان و یکی از اعضای هیات مدیره سازمان بین المللی کار همواره نقش مهمی در مدیریت و نظام تصمیم‌گیری این سازمان داشته است و اتخاذ یک رویکرد فعالانه و جدید در تعامل با این سازمان بدون تردید با استقبال مواجه خواهد شد و این نمایندگی نیز آمادگی دارد تا در این راستا از کلیه ظرفیت‌های دیپلماتیک خود استفاده کند.                           ",https://www.asriran.com/003Ug7
832914,۱۴۰۱/۰۱/۱۱,بین الملل,سفر ۶ گردشگر به فضا,۶ گردشگر امروز توسط این شرکت فضایی به فضا پرتاب خواهند شد و حس بی‌نظیری را تجربه خواهند کرد. نام ۶ گردشگر فضایی این ماموریت عبارت است از: مارتی آلن (Marty Allen)، شارون هگل (Sharon Hagle)، مارک هگل (Marc Hagle)، گری لی (Gary Lai)، جیم کیچن (Jim Kitchen) و جورج نیلد (George Nield).,"۶ گردشگر فضایی قرار است عصر امروز به وقت ایران توسط شرکت ""بلو اوریجین""(Blue Origin) به فضا بروند.
به گزارش ایسنا و به نقل از اسپیس، شرکت پروازهای فضایی جف بزوس به نام ""بلواوریجین"" قرار است امروز پنج شنبه ۳۱ مارس ساعت ۹:۳۰ صبح به وقت منطقه زمانی شرقی (۱۸:۰۰ به وقت تهران) ۶ نفر را به فضا پرتاب کند.
فضاپیمای نیو شپرد شرکت بلواوریجین قرار است امروز از محل پرتاب این شرکت در غرب تگزاس پرتاب شود. افراد علاقه‌مند به این پرتاب می‌توانند پوشش زنده این برنامه را از سایت بلواوریجین تماشا کنند.
این ماموریت با نام NS-۲۰ شناخته می شود، زیرا بیستمین پرواز فضایی فضاپیمای نیو شپرد خواهد بود. اما این تنها چهارمین پرواز فضایی سرنشین دار بلو اوریجین پس از سه پرواز سرنشین دار نیوشپرد در سال ۲۰۲۱ خواهد بود.
۶ گردشگر امروز توسط این شرکت فضایی به فضا پرتاب خواهند شد و حس بی‌نظیری را تجربه خواهند کرد. نام ۶ گردشگر فضایی این ماموریت عبارت است از: مارتی آلن (Marty Allen)، شارون هگل (Sharon Hagle)، مارک هگل (Marc Hagle)، گری لی (Gary Lai)، جیم کیچن (Jim Kitchen) و جورج نیلد (George Nield).
مارتی آلن تاجر، شارون هگل و مارک هگل زوج فعال در حوزه امور بشردوستانه، جیم کیچن معلم و کارآفرین و جورج نیلد رئیس شرکت"" فناوری‌های فضای تجاری"" Commercial Space Technologies است. نیلد سابقه طولانی در زمینه پروازهای فضایی دارد و قبلا به عنوان معاون اداره حمل و نقل فضایی تجاری اداره هوانوردی فدرال و مدیر دفتر ادغام پرواز برای برنامه شاتل فضایی ناسا فعالیت می‌کرد.
گری لی، کارمند قدیمی بلواوریجین و طراح اصلی فضاپیمای نیو شپرد نیز همراه این پنج نفر خواهد بود. گری لی جایگزین ستاره برنامه تلویزیونی ""پخش زنده شنبه شب"" یعنی ""پیت دیویدسون"" شده است، چرا که پس از به تعویق افتادن تاریخ پرتاب NS-۲۰ از ۲۳ مارس به سه شنبه (۲۹ مارس) دیویدسون از بودن در این پرواز کناره‌گیری کرد.
قرار بود این پرتاب سه شنبه انجام شود، اما پیش بینی وزش بادهای شدید در روزهای سه شنبه و چهارشنبه (۳۰ مارس) تاریخ پرواز را به پنج شنبه موکول کرد.
نیو شپرد از یک موشک و یک کپسول تشکیل شده است که هر دو قابل استفاده مجدد هستند. مسافران نیو شپرد در طول هر ماموریت زیر مداری سه تا چهار دقیقه بی وزنی را تجربه می‌کنند که حدود ۱۱ دقیقه از بلند شدن فضاپیما تا فرود کپسول با کمک چتر نجات به طول خواهد انجامید. هنگامی که این پرتاب انجام شود، یک ماموریت کوتاه خواهد بود. پروازهای گردشگری فضایی ""بلو اوریجین"" معمولا از زمان پرتاب تا فرود تنها حدود ۱۱ دقیقه طول می‌کشد.                           ",https://www.asriran.com/003Ug6
832913,۱۴۰۱/۰۱/۱۱,ورزشی,همه چیز درباره قرعه‌کشی جام جهانی ۲۰۲۲/ در انتظار گروه زندگی,همچنین غیر از قاره اروپا، بقیه قاره‌ها نمی‌توانند بیش از یک نماینده در هر گروه داشته باشند. اروپا نیز در نهایت دو تیم برای هر گروه خواهد داشت.,"فردا (جمعه) قرعه‌کشی بزرگترین رویداد فوتبالی جهان برگزار می‌شود و باید دید قرعه برای کدام کشورها مهربانانه خواهد بود و کدام تیم ها نیز در گروه سختی قرار می‌گیرند.
 
به گزارش ایسنا، در نهایت بعد از چندین ماه انتظار، فردا ۱۲ فروردین ۱۴۰۱ فرا می‌رسد؛ روزی که قرار است سرنوشت حریفان در جام جهانی قطر مشخص شوند و همه منتظر هستند که ببینند تیم ملی کشورشان در این دوره با چه تیم‌هایی هم‌گروه می‌شود. این بار انتظارات از فوتبال ایران صعود به دور دوم است؛ اتفاقی که بخش زیادی از آن، در گرو قرار گرفتن در یک گروه معقول است.
 
هم‌گروهی با تیم‌های برزیل، آلمان و کامرون برای ایران یک اتفاق بد محسوب می‌شود و در این‌جا فقط باید انتظار داشت تیم ملی ایران عملکرد آبرومندانه‌ای در قطر داشته باشد. 
 
از طرفی ممکن است قرعه روی خوش خود را به ایران نشان دهد و تیم ملی ایران  مثلا در گروهی با تیم‌های پرتغال، آمریکا و غنا قرار گیرد که اتفاق خوبی برای فوتبال ایران است و می‌تواند به صعود به دور دوم بسیار امیدوار باشیم. به همین خاطر قرعه‌کشی تاثیر زیادی در صعود و عدم صعود نه تنها تیم ایران، بلکه خیلی از تیم‌های جام جهانی دارد.
 
* ۳۲ تیم کدام‌ها هستند؟
قطر به عنوان میزبان پیش از این بدون حضور در بازی‌های انتخابی جام جهانی مجوز حضور در بیست و دومین دوره جام جهانی را به دست آورد. ۲۹ تیم راه یافته به جام جهانی ۲۰۲۲ قطر به این شرح هستند:
 
آسیا: ایران - کره‌جنوبی - ژاپن - عربستان - قطر
 
آفریقا: کامرون- مراکش - غنا - تونس - سنگال
 
آمریکای‌جنوبی: برزیل- آرژانتین - اکوادور-  اروگوئه
 
آمریکای شمالی و مرکزی: کانادا- مکزیک- آمریکا
 
اروپا: بلژیک -  آلمان - انگلیس - اسپانیا - پرتغال - فرانسه - صربستان - لهستان- کرواسی - سوئیس - دانمارک-  هلند 
 
- سه تیم دیگر در بازیهای پلی‌آف مشخص خواهند شد.
 
قرعه کشی جام جهانی ۲۰۲۲ چه زمانی برگزار می شود؟
قرعه کشی مرحله گروهی جام جهانی ۲۰۲۲ در تاریخ ۱۲ فروردین ۱۴۰۱ ساعت ۱۹:۳۰ دقیقه برگزار می شود. با شروع مسابقات در  تاریخ ۳۰ آبان، این بدان معناست که تیم ها فقط بیش از هفت ماه فرصت خواهند داشت تا برای رویارویی با حریفان خود آماده شوند.
 
* محل قرعه کشی جام جهانی کجا است؟
قرعه کشی جام جهانی قرار است در دوحه برگزار شود.  دوحه پایتخت قطر است و جمعیتی بیش از دو میلیون نفر دارد. این کشور میزبان تعدادی از بازی های جام جهانی خواهد بود و با برگزاری مسابقات فوتبال غریبه نیست، زیرا میزبان مسابقات قهرمانی جوانان جهان در سال ۱۹۹۵ و جام ملت های آسیا در سال های ۱۹۸۸ و ۲۰۱۱ بوده است.
 
* مجریان برنامه چه کسانی هستند؟ 
 
کارلی لوید بازیکن سابق تیم ملی زنان آمریکا، جرمین جناس بازیکن سابق تیم ملی انگلیس و سامانتا جانسون مجری های برنامه هستند. 
 
* مهمانان اصلی مراسم قرعه‌کشی جام جهانی چه کسانی هستند؟
لوتار ماتئوس (آلمان)، کافو (برزیل)، عادل احمد (قطر)، علی دایی (ایران)، بورا میلوتینوویچ (صربستان)، جی جی اوکوچا (نیجریه)، رباح ماجر (الجزایر) و تیم کیهیل (استرالیا) ۸ اسطوره‌ای هستند که قرعه‌کشی را انجام خواهند داد.  
 
* مراسم از چه شبکه‌هایی پخش می‌شوند؟
بی بی سی در کنار بین اسپورت، فاکس اسپورت و تله موند اسپانیا حق پخش این مراسم را خریداری کردند.  فیفا قرعه کشی مرحله گروهی جام جهانی ۲۰۲۲ را در تمام پلتفرم‌های خود از جمله وب سایت رسمی، یوتیوب و کانال های رسانه های اجتماعی به صورت زنده پخش خواهد کرد.  قرعه کشی مرحله گروهی جام جهانی یکی از رویدادهای مهم تقویم فوتبال خواهد بود، بنابراین در تمام شبکه های تلویزیونی خبری ورزشی مهم پوشش داده خواهد شد.
 
جام جهانی ۲۰۲۲ چه زمانی آغاز می‌شود؟
جام جهانی ۲۰۲۲ از ۳۰ آبان ۱۴۰۱ آغاز می شود و آخرین دوره جام جهانی است که با حضور ۳۲ تیم برگزار می شود و همچنین اولین دوره ای است که در تابستان برگزار نمی‌شود.
 
* فرآیند قرعه کشی به چه صورت است؟
قطر به عنوان میزبان و یکی از تیم‌های سید نخست، در گروه A قرار گرفته است. ابتدا ۷ هفت تیم سید نخست به ترتیب انتخاب می‌شوند و در گروه‌های B تا G قرار می‌گیرند. در ادامه دو قرعه کشی برای بقیه تیم‌ها صورت می‌گیرد. در یک گلدان اسم تیم‌ها قرار گرفته است و در گلدان دیگر نام گروه‌ها. بر این اساس که ابتدا یک تیم از گلدان برداشته می‌شود و در ادامه گروهی که آن تیم قرار است در آن قرار گیرد انتخاب می‌شود. 
 
همچنین غیر از قاره اروپا، بقیه قاره‌ها نمی‌توانند بیش از یک نماینده در هر گروه داشته باشند. اروپا نیز در نهایت دو تیم برای هر گروه خواهد داشت. بر همین اساس تیم ملی ایران با تیم‌های قطر، عربستان، کره جنوبی و ژاپن هم‌گروه نخواهد شد. همچنین تیم های دیگر سید سه یعنی تیم‌های سنگال، صربستان، لهستان، مراکش، تونس و برنده پلی آف پرو- استرالیا یا امارات، با ایران روبه‌رو نخواهند شد.
 
به عبارت دیگر تیم ملی ایران با ۱۰ تیم از ۳۲ تیم جام جهانی روبه‌رو نمی‌شود و از بین ۲۲ تیم باقی مانده حریفان ایران مشخص می‌شوند.
 
* سیدبندی تیم‌ها چگونه است؟
 
سید یک: قطر، برزیل، بلژیک، فرانسه، آرژانتین، انگلیس، اسپانیا، پرتغال
 
سید ۲: آلمان، هلند، دانمارک، سوئیس، اروگوئه، کرواسی، مکزیک، آمریکا
 
سید ۳: سنگال، ایران، ژاپن، صربستان، لهستان، کره جنوبی، مراکش، تونس
 
سید ۴: کانادا، کامرون، اکوادور، عربستان، غنا، ۳ تیم صعود کننده از پلی‌آف                           ",https://www.asriran.com/003Ug5
832912,۱۴۰۱/۰۱/۱۱,اقتصادی,پیش بینی: اقتصاد روسیه ۱۰درصد کوچکتر می‌شود,"بانک اروپایی بازسازی و توسعه همچنین اعلام کرد که حمله روسیه به اوکراین ""بزرگ‌ترین شوک ۵۰ سال اخیر برای تأمین نیاز‌ها"" را به دنبال داشته است.","بنا بر ارزیابی بانک اروپایی بازسازی و توسعه (EBRD) اقتصاد روسیه در سال جاری میلادی به میزان ۱۰ درصد پسرفت خواهد داشت.
به گزارش دویچه وله، این نهاد همچنین پیش‌بینی کرده که تولید ناخالص داخلی اوکراین در سال ۲۰۲۲ حتی تا ۲۰ درصد کاهش داشته باشد.
بانک اروپایی بازسازی و توسعه همچنین اعلام کرد که حمله روسیه به اوکراین ""بزرگ‌ترین شوک ۵۰ سال اخیر برای تأمین نیاز‌ها"" را به دنبال داشته است.
این بانک پیش از حمله روسیه به اوکراین پیش‌بینی کرده بود که رشد اقتصادی روسیه در سال جاری بر ۳ درصد و رشد اقتصادی اوکراین بر ۳،۵ درصد بالغ خواهد شد.                           ",https://www.asriran.com/003Ug4
832911,۱۴۰۱/۰۱/۱۱,اجتماعی ,درخواست برخی اعضای کنگره امریکا برای پایان مذاکرات وین,در ادامه این نامه آمده است: با اینکه رئیس‌جمهور ملزم است کنگره را به طور کامل و به موقع در جریان هرگونه ابتکار یا مذاکره با ایران درخصوص برنامه هسته‌ایش قرار دهد، ما سوالاتی درخصوص چرایی خارج شدن اعضای کلیدی مذاکره‌کننده از وزارت خارجه به دلیل راهبردهای مذاکراتی دولت داریم.,"گروهی از جمهوری‌خواهان در نامه‌ای به آنتونی بلینکن، وزیر خارجه آمریکا نگرانی خود نسبت به تلاش بایدن برای احیای برجام را ابراز کردند.
 
به گزارش ایسنا، دیلی کالر در گزارشی نوشت که نامه مذکور با پیش‌قدمی جیمز کومر، عضو ارشد کمیته نظارت و اصلاحات مجلس نمایندگان آمریکا نوشته شده است. گلن گراتمن، عضو ارشد کمیته امنیت ملی و ویرجینیا فاکس، نماینده کارولینای شمالی و دیگر اعضای جمهوری‌خواه کمیته نظارت نیز کومر را در این نامه همراهی کرده‌اند.
جمهوری‌خواهان آمریکایی در این نامه نسبت به ""تلاش بایدن جهت احیای توافق جامع اقدام مشترک"" ابراز نگرانی کرده و عنوان کردند: ""پول مالیات‌دهندگان آمریکایی نباید برای کشوری که حامی تروریسم است خرج شود.""
در این نامه آمده است: گزارش‌ها از مذاکرات جاری با ایران نگرانی‌هایی را بوجود آورده که چرا دولت می‌خواهد با کشوری که دشمن منافع آمریکایی است تعامل کند و دلارهای مالیات‌دهندگان را به این کشور بدهد.
 
جمهوری‌خواهان در این نامه از دولت این کشور خواستند تا به مذاکره با ایران پایان دهد.
آن‌ها همچنین مدعی شدند که مذاکرات با ایران جان آمریکایی‌ها و سایر مردم جهان را به خطر خواهد انداخت.
در ادامه این نامه آمده است: با اینکه رئیس‌جمهور ملزم است کنگره را به طور کامل و به موقع در جریان هرگونه ابتکار یا مذاکره با ایران درخصوص برنامه هسته‌ایش قرار دهد، ما سوالاتی درخصوص چرایی خارج شدن اعضای کلیدی مذاکره‌کننده از وزارت خارجه به دلیل راهبردهای مذاکراتی دولت داریم.
این نمایندگان جمهوری‌خواه در نامه‌اش خواستار ارائه اطلاعات درخصوص تلاش‌های بایدن برای احیای برجام و «راهبرد عدم اشاعه هسته‌ای کنونی» تا پیش از ششم آوریل ۲۰۲۲ شدند.                           ",https://www.asriran.com/003Ug3
832910,۱۴۰۱/۰۱/۱۱,ورزشی,مربی و پیشکسوت فوتبال ایران و خوزستان درگذشت,اهل یرف چند سالی با مشکل بیماری قلب مواجه شده بود.,"جاسم اهل یرُف، مربی و پیشکسوت فوتبال ایران و خوزستان امروز درگذشت.
به گزارش ایلنا، جاسم اهل یرُف سرمربی سابق تیم ملی ناشنوایان ایران که موفق شده بود با این تیم قهرمان آسیا و اقیانوسیه شود، امروز ۱۱ فروردین درگذشت.
اهل یرف چند سالی با مشکل بیماری قلب مواجه شده بود.
وی سابقه هدایت بسیاری از تیم‌های بزرگ فوتبال خوزستان مثل باشگاه های شاهین اهواز، پرسپولیس ویس، شهرداری خرمشهر، صنعت آب اهواز، صنعت نفت آبادان و صنعت نفت اهواز و همچنین منتخب خوزستان در لیگ سراسری قدس کشور را بر عهده داشت.
                           ",https://www.asriran.com/003Ug2
832909,۱۴۰۱/۰۱/۱۱,اجتماعی ,ثبت بیش از 12 میلیون شب اقامت مسافران نوروزی در مازندران,100 هزار و 437 مسافر نوروزی در تأسیسات اقامتی وابسته به آموزش‌وپرورش و هفت میلیون و 515 هزار و 485 نفر در مهمان‌سراهای ادارات، خوابگاه‌های دانشجویی و غیره اقامت کردند که 60.75 درصد مسافران را تشکیل می‌دهند.,"سرپرست میراث فرهنگی، صنایع‌دستی و گردشگری مازندران گفت: شمار مسافران نوروزی مقیم در استان را 12 میلیون و 370 هزار و 618 نفر اعلام کرد.
به گزارش ایلنا، مهدی ایزدی در جمع خبرنگاران بابیان اینکه از شروع طرح نوروزی تا دهم فروردین‌ماه 12 میلیون و 370 هزار و 618 مسافر در استان اقامت کردند، گفت: از این تعداد 78 هزار و 1125 نفر معادل 63 درصد در هتل‌ها، 11 هزار و 624 نفر در اقامتگاه سنتی، 39 هزار و 319 نفر در مجتمع‌های گردشگری، پنج هزار و 623 نفر در مهمان‌پذیرها، 84 هزار و 191 نفر در هتل آپارتمان‌ها اسکان یافتند.
وی افزود: همچنین 52 هزار و 998 مسافر نوروزی در اقامتگاه‌های بومگردی، 56 هزار و 164 نفر در متل‌ها، سه میلیون و 884 هزار و 430 نفر در خانه‌های مسافر اقامت کردند که اقامت در خانه‌های مسافر 31.40 درصد را شامل می‌شود.
سرپرست میراث فرهنگی، صنایع‌دستی و گردشگری مازندران گفت: 100 هزار و 437 مسافر نوروزی در تأسیسات اقامتی وابسته به آموزش‌وپرورش و هفت میلیون و 515 هزار و 485 نفر در مهمان‌سراهای ادارات، خوابگاه‌های دانشجویی و غیره اقامت کردند که 60.75 درصد مسافران را تشکیل می‌دهند.
وی تعداد بازدیدهای نظارتی از مراکز اقامتی را 397 مورد، تعداد بازدید از دفاتر خدمات مسافرتی را 90 مورد بیان کرد و گفت: 19 مورد تشویق و 86 فقره تذکر به واحدهای اقامتی و پذیرایی داده شد.
ایزدی تعداد بازدید از جاذبه‌های تاریخی، فرهنگی و توریستی را سه میلیون و 302 هزار و 310 مورد برشمرد افزود: از این تعداد یک‌میلیون و 580 هزار و 91 نفر از جاذبه‌های طبیعی دیدن کردند.                           ",https://www.asriran.com/003Ug1
832908,۱۴۰۱/۰۱/۱۱,اجتماعی ,برگزاری جشنواره خانوادگی پرواز بادبادک ها,روز دوازدهم فروردین ماه جاری، برج میلاد از ساعت ۱۴ تا ۱۷ میزبان خانواده‌هایی خواهد بود که در جشنواره خانوادگی بادبادک‌ها، حاضر می‌شوند.,"جشنواره خانوادگی پرواز بادبادک‌ها با حضور شهروندان تهرانی، برگزار می شود.
به گزارش ایلنا، این برنامه ورزشی با هدف ایجاد تفریح و نشاط بین اقشار مختلف شهروندان پایتخت‌نشین، برگزار می‌شود.
براین اساس، روز دوازدهم فروردین ماه جاری، برج میلاد از ساعت ۱۴ تا ۱۷ میزبان خانواده‌هایی خواهد بود که در جشنواره خانوادگی بادبادک‌ها، حاضر می‌شوند.
به گزارش روابط عمومی سازمان ورزش شهرداری تهران، محمد مشهدی یاری -رییس اداره تفریحات ورزشی و بازی‌های سازمان ورزش شهرداری تهران- در این باره اظهار کرد: سازمان ورزش به منظور ایجاد نشاط  در پایتخت، برنامه های متنوعی را برای نوروز ۱۴۰۱ پیش بینی کرده بود که پرواز بادبادک‌ها با رویکردی خانوادگی- بدون شرایط سنی- از آن جمله است. 
وی ادامه داد: شهروندان حاضر در برج میلاد می توانند از بادبادک‌های اهدایی سازمان ورزش برای مشارکت در این جشنواره خانوادگی استفاده کنند.
گفتنی است حرکت کاروان "" ورزش و شادی"" در خیابان‌های پایتخت نیز از دیگر برنامه های این سازمان بود که به مناسبت استقبال از نوروز ۱۴۰۱ اجرا و با استقبال مخاطبین خود اعم از ساکنان تهرانی و مسافران نوروزی مواجه شد.                           ",https://www.asriran.com/003Ug0
832907,۱۴۰۱/۰۱/۱۱,سیاسی,سردار سعید محمد: امارات یک امیر گذاشته و کارهای بندر، فرودگاه، بانک و... انجام می‌دهد/ ترکیه یک والی قراره داده اما مدیر منطقه ما هیچ اختیاری ندارد,وی در پایان با بیان اینکه حکمرانی مناطق آزاد باید متمرکز شود، افزود:  کشور امارات یک امیر گذاشته و کارهای بندر، فرودگاه، بانک و... انجام می‌دهد، کشور ترکیه نیز یک والی قراره داده است، اما مدیر منطقه ما هیچ اختیاری ندارد.,"دبیر شورای عالی مناطق آزاد با تاکید بر لزوم ایجاد امنیت و شرایط سرمایه‌گذاری در مناطق آزاد گفت: سرمایه‌گذار وقتی می‌آید که امنیت داشته باشد، قوانین خلع‌الساعه وجود نداشته باشد و معافیت‌ها و مشوق‌هایی وجود داشته باشد. 
 
سعید محمد در جلسه ستاد اقتصادی استان خوزستان که امروز (۱۱ فروردین‌ماه) برگزار شد، اظهار کرد: با حضور رئیس جمهور جلساتی با موضوع مناطق آزادی اقتصادی برای تعیین تکلیف مشکلات این بخش تشکیل شد. ما حدود ۳۰۰ واحد صنعتی در خرمشهر و آبادان داریم که ۵۰ درصد  آن‌ها هم‌اکنون تعطیل هستند. 
 
به گزارش ایسنا، وی افزود: باید واقعیات را بگوییم؛ اوضاع ما خوب نیست و باید به دنبال راهکاری باشیم که تبدیل به نتیجه شود. صرف رفت و آمد و این مسائل، غیر از ناامیدی چیزی ایجاد نمی‌کند. ظرفیت مرز (شلمچه) تعطیل است، ظرفیتی که بسیار می‌تواند در حوزه گردشگری و ترانزیت مثمر باشد. ظرفیت مرز پیگیری شد و هفته گذشته کلنگ‌زنی شد.سرمایه‌گذار از خرمشهر ۲ هزار میلیارد سرمایه‌گذاری کرد و در حال مین‌روبی زمین هستند و به زودی کار آغاز می‌شود. 
 
دبیر شورای عالی مناطق آزاد گفت: در حوزه کشاورزی این مساله مغفول مانده است. در توریسم علمی، می‌توانیم با کشور عراق مبادلات داشته باشیم و معیشت مردم را بهبود ببخشیم. در حوزه توریسم سلامت نیز ظرفیت خوبی در کشور وجود دارد. همه اینها وقتی می‌تواند به ثمر برسد که بتوانیم سرمایه‌گذاری را رونق ببخشیم. دولت نمی‌تواند زیرا ظرفیتی ندارد بنابراین باید سرمایه‌گذار حضور داشته باشد اما سرمایه‌گذار وقتی می‌آید که امنیت داشته باشد، قوانین خلع‌الساعه وجود نداشته باشد و معافیت‌ها و مشوق‌هایی وجود داشته باشد.
 
وی افزود: سرمایه‌گذار وقتی می‌آید که معافیت‌های گمرکی و مالیاتی داشته باشیم. اما چه به سر گمرک آمده است؟ گمرک به هیچ وجه مبداء ورودی بندر را رها نمی‌کند. بسیار پیگیری کردیم که گمرک باید در گیت‌های خروجی مستقر شود و منطقه آزاد باید خارج از قلمرو گمرکی باشد. اینها ادبیات اولیه منطقه آزاد است. 
 
محمد گفت: امروز در بحث کشتی‌سازی درد بزرگ این بود که معافیت گمرکی ندارند. مردم حلاوت معافیت گمرکی را حس نمی‌کنند، در منطقه‌ای که نباید مالیت بدهد. 
 
وی در پایان با بیان اینکه حکمرانی مناطق آزاد باید متمرکز شود، افزود: کشور امارات یک امیر گذاشته و کارهای بندر، فرودگاه، بانک و... انجام می‌دهد، کشور ترکیه نیز یک والی قراره داده است، اما مدیر منطقه ما هیچ اختیاری ندارد.                           ",https://www.asriran.com/003Ufz
832906,۱۴۰۱/۰۱/۱۱,عمومی,صحنه‌ای که تا کنون ندیده اید: عبور خودرو‌های اوکراینی از لابلای مین‌های ضدتانک (فیلم),جاده برودیانکا در نزدیکی کی یف، این گونه مین گذاری شده تا در عبور تانک‌های روسی، ایجاد اختلال کند.,"رانندگان اوکراینی برای عبور از این قسمت جاده، مجبورند با ریسک و احتیاط ویژه از میان مین ها بگذرند؛ کوچکترین اشتباه، مساوی انفجار و مرگ است.
  

    کد ویدیو  دانلود    فیلم اصلی          
                            ",https://www.asriran.com/003Ufy
832905,۱۴۰۱/۰۱/۱۱,اجتماعی ,سیستان و بلوچستان، رتبه اول تصادفات نوروزی,سرعت، سبقت غیرمجاز و توجه نداشتن راننده به سمت جلو، بیشترین عامل تصادفات در تعطیلات نوروزی ۱۴۰۱ گزارش شده است.,"جانشین پلیس راهور ناجا گفت: از ابتدای طرح نوروزی تاکنون، استان‌های سیستان و بلوچستان، فارس و خوزستان بیشترین آمار تصادفات را داشتند. 
به گزارش خبرگزاری صدا و سیما، سردار سید تیمور حسینی اظهار داشت: سرعت، سبقت غیرمجاز و توجه نداشتن راننده به سمت جلو، بیشترین عامل تصادفات در تعطیلات نوروزی ۱۴۰۱ گزارش شده است.
این مقام انتظامی با اشاره به برخورد با تخلفات حادثه ساز در معابر شهری و جاده‌های کشور گفت: تاکنون بیش از ۲۷ هزار خودروی رانندگان متخلف حادثه ساز متوقف و به پارکینگ منتقل شدند.
جانشین پلیس راهور ناجا درپایان خاطرنشان کرد: با توجه به موج بازگشت مسافران نوروزی، ترافیک در محور‌های شمالی و زیارتی سنگین است.                           ",https://www.asriran.com/003Ufx
832904,۱۴۰۱/۰۱/۱۱,ورزشی,برنامه لیگ برتر (هفته 24),برنامه بازی‌های لیگ برتر خلیج فارس _ هفته بیست و چهارم,,https://www.asriran.com/003Ufw
832903,۱۴۰۱/۰۱/۱۱,اجتماعی ,سفر به سرزمین لاک پشت های پوزه عقابی در قشم,این جزیره زیبا با وسعت یک هزار و ۵۰۰ کیلومتر مربع از تنگه هرمز به موازات ساحل جنوبی ایران به طول ۱۳۵ کیلومتر و عرض میانگین ۱۱ کیلومتر داز توابع هرمزگان است و ۳۰۰ کیلومتر خط ساحلی دارد.,"ایرنا - فرهاد شرف پور -  سفر به سرزمین لاک پشت های پوزه عقابی در ساحل روستای شیب دراز جزیره قشم می تواند رویای خیلی از ما علاقمندان و دوستداران طبیعت باشد. اما مهم تر از آن این است که این محبت و دوست داشتن ما تبدیل به تهدیدی برای این زیستمند دریایی زیبا نشود.
این روزها انتشار فیلمی در شبکه های اجتماعی از صحنه های نازیبای ازدحام و حمله ور شدن تعدادی از گردشگران نوروزی برای فیلم برداری از یک قطعه لاک پشت پوزه عقابی هنگام تخم گزاری در ساحل ماسه ای شیب دراز جزیره قشم موجب ناراحتی و آزرده خاطری شمار زیادی از دوستداران طبیعت و محیط زیست شده است.
با توجه به انتشار این فیلم و بازدید آن در فضای مجازی بار دیگر توجه به نگاه مسوولانه به زیست گاه و موقعیت زیستن این حیوانات با شکوه که میراثی خدادی برای جزیره قشم هستند به عنوان یک وظیفه اجتماعی برای تمامی افرادی که به این گونه جادویی مهر می ورزند و برای مشاهده آن به روستای شیب دراز این جزیره عزیمت می کنند، واجب و ضروری است.
سفر مسوولانه به شیب دراز، محل تخم گذاری لاک پشت های پوزه عقابی یکی از بخش های مهم گردشگری، اکوتوریسم یا گردشگری مبتنی بر طبیعیت گردی است.
طبیعت گردی گردشگری مسوولانه نسبت به حفظ محیط زیست، کاهش تاثیرات منفی بازدید از نواحی بکر طبیعی، تماشای مناظر طبیعی، گیاهی و جانوران، توجه به جنبه های فرهنگی منطقه مورد بازدید و همچنین کمک به رونق اقتصاد محلی و جوامع بومی تاکید دارد.
 پوزه عقابی (Eretmochelys imbricata) که یکی از ۲ گونه لاک پشت آبی تخم گذار در ایران بوده و در فهرست قرمز اتحادیه بین المللی حفاظت از طبیعت قرار دارد، سه تا چهار سال یک بار در یک تا سه مرحله (به فاصله ۲ هفته) برای تخم گذاری به زادگاه خود بازگشته و هر لاک پشت مادر بین ۴۰ تا ۱۵۰ تخم می گذارد.
تخم گذاری پوزه عقابی ها به طور معمول تا پایان اردیبهشت ماه در ساحل روستای شیب دراز که یکی از ژئوسایت های ژئوپارک قشم است، ادامه می یابد.
لاک پشت پوزه عقابی جزو هفت گونه لاک پشت دریایی جهان است که همه ساله از طریق آب های آزاد وارد خلیج فارس شده و در سایت ۶۰ هکتاری شیب دراز در جنوب شهر قشم اقدام به تخم گذاری می کند.
پوزه این لاک پشت ها برای بیرون کشیدن غذا (اسفنج های دریایی) از لا به لای مرجان ها به شکل منقار عقاب درآمده و از این رو به لای پشت پوزه عقابی یا منقار کوتاه معروف است؛ میانگین وزن هر لاک پشت بالغ حدود ۴۰ کیلوگرم می باشد و طول آن نیز به بیش از ۷۰ سانتی متر می رسد.
محل تخم گذاری لاک پشت های پوزه عقابی بهمن ۱۳۹۰ با حمایت برنامه تسهیلات محیط زیست جهانی و همکاری سازمان میراث فرهنگی، صنایع دستی و گردشگری به عنوان اثر طبیعی به ثبت ملی رسید.
طرح حفاظتی این گونه از سال ۸۱ با حمایت اداره محیط زیست سازمان منطقه آزاد قشم، همکاری JEF/SGP (برنامه کمک های کوچک تسهیلات محیط زیست جهانی) و گروهی از جامعه محلی به نام ناطوران خمیس در حال اجراست که در سال ۸۴ به عنوان یکی از موفق ترین طرح های حفاظتی کشور و در سال ۸۸ به عنوان یکی از ۱۰ طرح برتر بنیاد توسعه و محیط زیست آسیای اقیانوسیه در ژاپن شناخته شد.
لاک پشتان دریایی از جمله گونه های تحت حمایت کشور به شمار می رود که در فهرست قرمز سازمان جهانی حفاظت از طبیعت و منابع طبیعی (IUCN)، عهدنامه تجارت گونه های در معرض خطر (CITES) و عهدنامه گونه های مهاجر (CMS) طبقه بندی و از نظر درجه بندی حساسیت زیستی به عنوان گونه های در معرض خطر انقراض معرفی شده اند.
عوامل تهدید
بیشترین آمار مرگ و میر در گونه لاک پشت های پوزه عقابی مربوط به تخم ها و دوره نوزادی است.
انواع و اقسام جانوران از گوشت خوران، پرندگان، خزندگان، ماهی ها و نظایر آن از جمله روباه، سگ، شغال، مارها و سوسمارها، پرستوهای دریایی، خرچنگ ها حتی حشرات و ویروس ها از تخم و نوزادان لاک پشت های به عنوان یک منبع غذایی غنی و فصلی استفاده می کنند.
اما با گذشت زمان و بزرگ تر شدن بچه لاک پشت ها آمار مرگ و میر رو به کاهش گذاشته تا جایی که در سنین بزرگ سالی از میان تمام شکارگران، کوسه ماهیان باعث مرگ و میر لاک پشت ها می شوند.
انسان ها نیز از سوی دیگر تهدیدی جدی به شمار می آیند. خوردن لاک پشت در ایران عمومیت ندارد اما اعتقاد نادرست به ارزش غذایی و دارویی تخم این آبزی در میان برخی افراد، نسل آن را به شدت تهیه می کند.
در بین مرم محلی، فصل زادآوری لاک پشت ها فصلی شغل آفرین و در آمدزاست و برداشت تخم لاک پشت ها به مانند دیگر محصولات دریایی چون ماهی، خرچنگ و میگو بسیار رایج است.
حتی در بسیاری از موارد با کمک چرخ های دستی شب هنگام لاک پشت مادر را به گوشه ای رانده و تخم ها را جمع آوری می کنند.
گاهی نیز دیده شده که در اطراف لانه ای که لاک پشت مادر در حال تخم گذاری است، گروهی از مردم حلقه زده و متظر پایان تخم گذاری هستند.
از دیگر عوامل مهم کاهش شدید جمعیت لاک پشت پوزه عقابی که دلیل اصلی شتاب در روند نزولی جمعیت حیات وحش در سراسر کره زمین نیز به شمار می رود تخریب و تصرف زیستگاه های آنها توسط انسان است.
هر ساله تعداد زیادی از لاک پشت های دریایی از گروه های سنی مختلف نیز در اثر گرفتار شدن در تورهای ماهی گیری و به دنبال آن خفه شدن و نیز برخورد با پروانه موتور قایق های کشته می شوند.
البته خوشبختانه تجارت لاک این گونه ارزشمند در کشور ما رایج نیست اما در زیستگاه های دیگر، از عوامل تهدید جمعیت آن به شمار می رود.
این تنوع و حجم قابل توجه تهدیدات بقای تمامی گونه های لاک پشت های دریایی از جمله لاک پشت پوزه عقابی را در سراسر جهان در معرض خطر نابودی قرار داده است و متاسفانه گه گاه مبارزه یا جلوگیری از این عوامل ناممکن به نظر رسیده یا مستلزم منابع مالی زیادی است.
حفاظت
با وجود بحران های موجود، وضع این لاک پشت در چند سال گذشته بسیار نا امید کننده بوده و سازمان جهانی حفاظت از طبیعت و منابع طبیعی (IUCN) آن را به شدت در معرض خطر انقراض اعلام کرده است.
البته طی چند سال گذشته در بخشی از زیستگاه های این گونه در کشورمان، با کمک مجامع بین المللی اقداماتی صورت پذیرفته است که از آن جمله می توان به طرح تکثیر و پرورش لاک پشت های پوزه عقابی اشاره کرد که به یاری اهالی روستای شیب دراز جزیره قشم در قالب طرح های توانمند سازی جوامع محلی اجرا شده است.
البته آمار برداشت و تخریب توسط این افراد، که تاثیر گذارترین قشر در حفظ و حمایت از حیات وحش اعم از گیاهی و جانوری در سراسر دنیا هستند، کاهش قابل توجه ای داشته است.
گشت دایم، کنترل سواحل، جمع آوری تخم ها به محض تولد و انتقال و زیرخاک کردن مجدد آن ها در سایت، پلاک گذاری لاک پشت های به ساحل آمده و نظایر آن همگی اقداماتی است که بسیار جدی و مسوولانه توسط خود اهالی روستای شیب دراز در بخش جنوبی جزیره قشم در حال اجرا است.
متاسفانه گاهی منابع نوری انسانی موجود در اطراف سواحل مثل روشنایی منازل و یا حتی چراغ خودروها و آلودگی های صوتی باعث استرس لاک پشت ها در هنگام تخم گذاری می شود و بچه لاک پشت های بیرون آمده از تخم راه گمراه کرده و آن ها را به بی راهه می کشاند.
این مساله هر سال باعث مرگ و میر جمعیت زیادی از لاک پشت های تازه تولد یافته می شود از این رو رعایت فاصله ۳۰۰ تا ۵۰۰ متری بین محل پیاده رو، استقرار گردشگران تا محل تخم گذاری لاک پشت ها که به نور و صدا احساسیت دارند، باید مورد توجه گردشگران قرار گیرد.
گردشگری مسوولانه که موجب دوام و گردشگری پایدار می شوند این است که گردشگرانی که رویای سرزمین لاک پشت ها را در سر دارند باید هنگام سفر به این مناطق حفاظت شده تاثیرات منفی بر محیط زیست را به حداقل برسانند، به مردم محل و فرهنگ آن احترام بگذارند، موجب نفع اقتصادی اهالی بومی شوند تا سفر برای آنان تبدیل به تجربه ای به یاد ماندی شود.
همچنین با ورودشان برای مشاهده پدیده طبیعی تخم گذاری لاک پشت های پوزه عقابی در سواحل روستای شیب دراز سعی کنند مقصد سفر آنان برای نسل های آینده حفظ شود، تعامل زیادی با مردم محلی داشته باشند، از اقامت گاه های محلی و محصولات محلی استفاده کنند تا موجب رشد و توسعه کسب و کار افرار بومی شود، برای حفظ میراث فرهنگی تلاش کنند، ارزش ها و اعتقادات و فرهنگ مردم بومی را بشناسد و با حمایت از کسب عادلانه به خرید مستقیم کالا از تولید کنندگان آنها اقدام کند.
قشم این روزها میزبان انبوه میهمانان و گردشگران از اقصی نقاط ایران و مسافران خارجی است.
سفر به قشم از سه مسیر هوایی (فرودگاه بین‌المللی قشم)، زمینی (سفر با خودروهای شخصی و عمومی از طریق بندر پهل بندرعباس به بندر لافت جزیره قشم توسط شناورهای لندینگ کرافت) و دریایی (از بندر شهید حقانی بندرعباس به بندر شهید ذاکری شهر قشم) امکانپذیر است.
جزیره زیبای قشم با فرصت های عالی تجاری، دارای مساحتی ۲.۵ برابر بزرگتر از سنگاپور و بحرین می باشد.
این جزیره با سواحل آرام و پوشیده از شن های طلایی و نقره ای و غروب منحصر به فرد به عنوان نگین خیج فارس شناخته می شود.
این جزیره زیبا با وسعت یک هزار و ۵۰۰ کیلومتر مربع از تنگه هرمز به موازات ساحل جنوبی ایران به طول ۱۳۵ کیلومتر و عرض میانگین ۱۱ کیلومتر داز توابع هرمزگان است و ۳۰۰ کیلومتر خط ساحلی دارد.
شهرستان قشم شامل جزیره‌های قشم، هنگام و لارک با حدود ۱۵۰ هزار نفر جمعیت از تنگه هرمز به موازات ساحل استان هرمزگان به طول ۱۵۰ و عرض میانگین ۱۱ کیلومتر در میان آب‌های خلیج فارس گسترده شده است.                           ",https://www.asriran.com/003Ufv
832902,۱۴۰۱/۰۱/۱۱,اقتصادی,فعالیت «میدان بهمن» تهران شبانه روزی شد / ساعت کار میادین میوه تهران در روزهای 12 و 13 فروردین,میادین میوه و تره‌ بار شهرداری تهران، فردا (جمعه ۱۲ فروردین) همزمان با «روز جمهوری اسلامی ایران»، از ساعت هشت صبح تا ساعت ۱۳ و ۳۰ دقیقه باز هستند و روز 13 فرودین تعطیل اند.,"مدیرعامل سازمان مدیریت میادین شهرداری تهران از فعالیت شبانه ‌روزی «میدان بهمن» برای تأمین گوشت مرغ مورد نیاز شهروندان در روز ۱۳ فروردین خبر داد.
به گزارش روز پنج شنبه ایرنا از سازمان مدیریت میادین شهرداری تهران، ایوب فصاحت در این باره گفت: با توجه به افزایش تقاضای گوشت مرغ از سوی خانواده‌ها در ایام پایانی تعطیلات عید و روز طبیعت، «میدان بهمن» به عنوان مرکز عمده تأمین گوشت مرغ مصرفی شهر تهران، فردا جمعه باز و آماده ارائه خدمات به مراجعه‌کنندگان است.
وی با اعلام اینکه به رغم تعطیلی کشتارگاه‌ها در روزهای جمعه، تمام امکانات و توان خود را برای خدمات‌رسانی هر چه بهتر و بیشتر به شهروندان به کار گرفته‌ایم، افزود: به این منظور، علاوه بر فعالیت ۲۶۲ میدان و بازار میوه و تره بار تا ساعت ۱۳ و ۳۰ دقیقه فردا، میدان بهمن نیز به صورت شبانه‌ روزی فعال خواهد بود تا پاسخگوی افزایش تقاضای گوشت مرغ توسط خانواده‌ها باشد.
مدیرعامل سازمان مدیریت میادین شهرداری تهران با تأکید بر اینکه این سازمان، تأمین ارزاق و مایحتاج ضروری مورد نیاز شهروندان را از اصلی‌ترین اولویت‌های خود می‌داند، خاطرنشان کرد: به منظور کنترل بازار و تعدیل و تثبیت قیمت کالاهای اساسی، علاوه بر انواع میوه، سبزیجات و صیفی‌جات، عرضه گسترده محصولات تنظیم بازار، مواد پروتئینی، برنج، حبوبات و دیگر کالاهای مورد نیاز خانواده‌ها در میادین میوه و تره بار ادامه پیدا می کند.
میادین میوه و تره ‌بار تهران تا ظهر فردا باز است
۲۶۲ میدان و بازار میوه و تره‌ بار شهرداری تهران، فردا (جمعه ۱۲ فروردین) همزمان با «روز جمهوری اسلامی ایران»، از ساعت هشت صبح تا ساعت ۱۳ و ۳۰ دقیقه باز است.
با توجه به تعطیلی میادین میوه و تره بار در روز شنبه ۱۳ فروردین مصادف با «روز طبیعت»، به منظور خدمات‌رسانی هر چه بهتر و بیشتر به شهروندان، تمامی میادین و بازارهای میوه و تره‌ بار زیرمجموعه این سازمان، فردا جمعه تا ظهر باز هستند و شهروندان می‌توانند ارزاق و مایحتاج مورد نیاز خود از این مراکز تهیه کنند.
ساعت کار میادین میوه و تره بار در ایام ماه مبارک رمضان در اطلاعیه‌ بعدی سازمان مدیریت میادین شهرداری تهران اعلام می‌شود.
به گزارش ایرنا، بیش از ۲۶۰ میدان و بازار میوه و تره بار در مناطق ۲۲ گانه تهران فعال است.
                           ",https://www.asriran.com/003Ufu
832901,۱۴۰۱/۰۱/۱۱,اجتماعی ,جاده کندوان یک‌طرفه شد,در صورت نیاز به کسب اطلاعات بیشتر با شماره های ۲۱۸۲۴۴۲۰ و ۲۱۸۲۴۴۳۴ پلیس راه مازندران با پیش شماره ۰۱۱ تماس بگیرند.,"رییس پلیس راه استان مازندران گفت که موج خروج مسافران نوروزی از این استان باعث یک‌طرفه شدن جاده کندوان از چالوس به سمت کرج شده و ترافیک را در خروجی محورهای هراز و سوادکوه هم سنگین کرده است.
سرهنگ یدالله جهان تاب عصر روز پنجشنبه در گفت و گو با ایرنا افزود : از ساعت ۱۳ امروز برای برقراری ترافیک و تردد روان مسافران نوروزی از جاده کندوان، محور چالوس به سمت کرج یک طرفه شد و این شرایط تا حوالی ساعت ۱۸ امروز ادامه می یابد.
وی با اعلام این که هم‌اکنون ترافیک در قسمت‌های شمالی و جنوبی جاده هراز و سوادکوه هم سنگین است، از مسافران نوروزی درخواست کرد برای ایجاد ترافیک روان در محورهای استان در روزهای دوازدهم و سیزدهم فروردین، زمان خروج خود از مازندران را به روزهای پایانی موکول نکنند.
رییس پلیس راه استان مازندران ترافیک و تردد خودروها در محور ساری به سمنان را هم روان توصیف کرد و گفت که در زمان حاضر تمامی جاده‌های اصلی مازندران خشک و شرایط آب و هوایی برای تردد خودرو مساعد است.
سرهنگ جهان تاب به رانندگان توصیه کرد ضمن رعایت قوانین راهنمایی و رانندگی و مدیرت سفر، از هرگونه عجله و شتاب در رانندگی خودداری کنند تا سفری امن و ایمن را برای خود و دیگران رقم بزنند.
وی رعایت نکردن حق تقدم و صحبت کردن با تلفن همراه را از اصلی‌ترین علل وقوع تصادف رانندگی طی تعطیلات نوروزی در جاده های استان اعلام کرد و از رانندگان وسیله نقلیه خواست پس توقفی کوتاه و استراحت کافی به مسیر خود ادامه دهند.
پلیس راه مازندران پیش از این همزمان با اعلام محدودیت های ترافیکی نوروزی، از رانندگانی که قصد تردد در محورهای مواصلاتی استان را داشتند خواسته بود تا ضمن رعایت کامل مقررات راهنمایی و رانندگی، سفرشان را مدیریت کنند و در صورت نیاز به کسب اطلاعات بیشتر با شماره های ۲۱۸۲۴۴۲۰ و ۲۱۸۲۴۴۳۴ پلیس راه مازندران با پیش شماره ۰۱۱ تماس بگیرند.
بر اساس آمار سامانه‌های هوشمند ترددشمار جاده‌های این استان، از ابتدای طرح نوروزی در ۲۵ اسفند تا دهم فروردین حدود ۳۰ میلیون تردد در جاده‌های این استان ثبت شد.                           ",https://www.asriran.com/003Uft
832900,۱۴۰۱/۰۱/۱۱,ورزشی,فیفا، کنیا و زیمبابوه را تعلیق کرد/ محرومیت پاکستان باقی ماند,یکی از مفاد مهم مورد بحث در این نشست، مشخص کردن وضعیت فدراسیون‌های فوتبال کنیا، زیمبابوه و پاکستان بود.,"هفتاد و دومین کنگره فیفا در حالی برگزار شد که طی آن فدراسیون‌های فوتبال کنیا و زیمبابوه تعلیق شدند. محرومیت پاکستان هم پابرجاماند.
 
به گزارش ایرنا، هفتاد و دومین کنگره فیفا امروز پنجشنبه با حضور «جیانی اینفانتینو» رئیس این نهاد بین‌المللی و در شهر دوحه برگزار شد.
 
یکی از مفاد مهم مورد بحث در این نشست، مشخص کردن وضعیت فدراسیون‌های فوتبال کنیا، زیمبابوه و پاکستان بود.
 
در نهایت با رای گیری ۲۱۰ عضو فیفا، هیات رییسه فدراسیون‌های کنیا با ۱۹۸ رای و زیمبابوه با ۱۹۹ رای برکنار شدند و قرار شد این فدراسیون ها تا برگزاری انتخاباتشان با کمیته عادی سازی اداره شوند. دلیل این تعلیق، دخالت دولت در امور فدراسیون‌های این دو کشور اعلام شده است.
 
همچنین محرومیت و تعلیق پاکستان هم با ۱۹۵ رای پابرجاماند.                           ",https://www.asriran.com/003Ufs
832899,۱۴۰۱/۰۱/۱۱,سیاست خارجی,دیدار امیرعبداللهیان و وزیر خارجه طالبان / درخواست ایران: تشکیل دولت فراگیر و رعایت حقوق زنان افغانستان,امیر عبداللهیان همچنین رعایت حقوق زنان را که مورد تاکید اسلام و پیامیر عطیم الشان آن است را مورد تاکید قرار داد و آموزش و تحصیل در همه سطوح و مشارکت اجتماعی زنان را موضوعی مهم خواند.,"وزیر امور خارجه ایران تشکیل دولت فراگیر با مشارکت همه اقوام را ضامن امنیت و ثبات و پیشرفت افغانستان دانست و بر ضرورت تحقق آن تاکید کرد.
به گزارش حوزه سیاست خارجی ایرنا، حسین امیر عبداللهیان و امیرخان متقی سرپرست وزارت خارجه دولت طالبان در حاشیه نشست وزرای امور خارجه همسایگان افغانستان در تونشی چین دیدار و در خصوص موضوعات مورد علاقه به گفتگو پرداختند.
 
امیرعبداللهیان در این دیدار تشکیل دولت فراگیر با مشارکت همه اقوام را ضامن امنیت و ثبات و پیشرفت افغانستان دانست  و بر ضرورت تحقق آن تاکید کرد.
 
امیر عبداللهیان همچنین رعایت حقوق زنان را که مورد تاکید اسلام و پیامیر عطیم الشان آن است را مورد تاکید قرار داد و آموزش و تحصیل در همه سطوح و مشارکت اجتماعی زنان را موضوعی مهم خواند.
 
امیر خان متقی نیز در این دیدار از اینکه خاک افغانستان منشا تهدید علیه کشورهای همسایه نخواهد بود اطمینان دادو بر مبارزه  با تروریسم تاکید کردکرد.
 
وی همچنین بر اجرایی کردن معاهده آب تاکید کرد.
 
وزیر امور خارجه روز سه شنبه درصدر هیاتی سیاسی برای حضور در سومین نشست وزیران امور خارجه کشورهای همسایه افغاستان عازم شهر تونشی در استان آنخوی واقع در شرق چین شد.
 
امیر عبداللهیان پیش از این با سرگئی لاوروف وزیر امور خارجه روسیه، محمد بن عبدالرحمن آل ثانی وزیر امور خارجه قطر، شاه محمود قریشی وزیر امور خارجه پاکستان، وزیر امور خارجه ترکمنستان، وزیر امور خارجه اندونزی و معاون نخست وزیر ازبکستان در حاشیه نشست وزیران امور خارجه همسایگان افغانستان دیدار و گفت وگو کرد.
 
همچنین وزیر امور خارجه در سومین نشست وزرای خارجه همسایگان افغانستان در شهر تون‌شی چین سخنرانی کرد و افزود: همه ما باید تلاش کنیم تا افغانستان بار دیگر به صحنه درگیری و کشمکش های سیاسی و نظامی بدل نشود. بی تردید مردم افغانستان و کشورهای همسایه قربانی نخست پیامدهای مخرب چنین وضعیتی خواهند بود.
 
سومین نشست همسایگان افغانستان به میزبانی چین در پکن برگزار می‌شود.
 
دومین نشست وزیران امور خارجه کشورهای همسایه افغانستان پنجم آبان ماه سال گذشته به میزبانی جمهوری اسلامی ایران در تهران برگزار شد.
 
نخستین نشست وزیران خارجه کشورهای همسایه افغانستان ۱۷ شهریور گذشته به صورت مجازی به میزبانی پاکستان برگزار شد.
 
در این نشست، وزیران خارجه ایران، چین، تاجیکستان، ترکمنستان و ازبکستان شرکت داشتند.                           ",https://www.asriran.com/003Ufr
832897,۱۴۰۱/۰۱/۱۱,بین الملل,آغاز محاکمه عضو گروه بیتل های داعش در امریکا,براساس لایحه اتهامی، الشیخ متولد سودان است و هنگامی که کودک بود به بریتانیا منتقل شد. او در بریتانیا به گرایش های افراطی گروید و در سال 2012 هم به گروه دولت اسلامی (داعش) پیوست.,"دادگاه  2 عضو معروف داعش در امریکا آغاز شد. این فرد به نام ""شافعی الشیخ"" عضو گروه ربایش و قتل در داعش است که به گروه بیتل ها معروف شده بود.
به گزارش عصرایران به نقل از خبرگزاری فرانسه، دادگاه این فرد 33 ساله را به دخالت در کشتن روزنامه نگاران امریکایی یعنی جیمز فولی و استیفن سوتلوف و دو نیروی امدادگر (پیتر کاسیگ و کایلا مولر) متهم کرده است.
 
برای این دادگاه اعضای هیات منصفه نیز انتخاب شده اند. اعضای هیات منصفه 18 نفرند که 6 نفر آنها علی البدل هستند. این دادگاه در شهر الکساندرا در ایالت ویرجینیا برگزار می شود.
برخی خانواده های قربانیان نیز در دادگاه حضور داشتند که از جمله می توان به پدر و مادر جیمز فولی خبرنگار امریکایی کشته شده به دست داعش اشاره کرد.
دیان فولی مادر خبرنگار به خبرگزاری فرانسه گفت: ""این لحظه ای است که از زمان طولانی منتظر آن بودیم"".
نیروهای نظامی کردی در شمال سوریه این عضو داعش و دیگر شهروند انگلیسی (الکساندا آمون کوتی 37 ساله) را در سال 2018 و به هنگام فرار به سمت خاک ترکیه دستگیر کردند. کوتی دیگر عضو گروه بیتل ها بود.
در اکتبر 2020 نیروهای کردی این دو نفر را به نیروهای امریکایی در عراق تسلیم کردند و سپس به منطقه ویرجینیا امریکا منتقل شدند تا به  اتهاماتی از جمله نگهداری گروگان ها، اقدام به قتل شهروندان امریکایی و حمایت از سازمان تروریستی خارجی محاکمه شوند.
کوتی 37 ساله ملقب به ""رینگو"" در سپتامبر 2021 اتهامات وارده را قبول کرد. براساس توافقی که او با دادگاه امریکایی داشت 15 سال را در زندانی در آمریکا می گذراند و در مرحله بعدی به بریتانیا تسلیم خواهد شد تا آنجا محاکمه شود.
اما ""شیخ"" ملقب به ""جرج"" گزینه محاکمه و رویارویی با اتهامات را در دادگاه فدرالی در شهر الکساندریا در ایالت ویرجینا انتخاب کرد. در صورت اثبات اتهامات، او با حکم زندان ابد بدون آزادی مشروط مواجه خواهد شد.
اسم بیتل ها به دلیل لهجه انگلیسی اعضای این گروه انتخاب شد.  4 انگلیسی عضو این گروه بودند. آنها متهم به ربودن حداقل 27 نفر در سوریه بین سال های 2012 تا 2015 هستند که اکثر ربوده شدگان از شهروندان امریکا، دانمارک، فرانسه، ژاپن، نروژ و اسپانیا بودند. برخی از این افراد بعد از اینکه دولت هایشان پول پرداخت کردند آزاد شدند.  
اعضای این گروه همچنین به هنگام اعدام ها به ویژه سربریدن گروگان ها، از این اقدامات خود فیلم می گرفت و در صفحات داعش منتشر می شد.""محمد اموازی"" معروف به "" جهادی جان"" رهبر گروه بیتل های داعش در حمله هواپیمای بدون سرنشین در سوریه در نوامبر 2015 کشته شد. نفر چهارم گروه هم بعد از محکومیت به اتهام فعالیت تروریستی در ترکیه، در این کشور در زندان به سر می برد.
کوتی و الشیخ دو عضو گروه بیتل ها نظارت بر مراکز زندان گروگان ها را برعهده داشتند و مذاکرات ایمیلی کسب پول مقابل آزادی گروگان ها را اجرا می کردند.
امریکا می گوید آنها همچنین خشونت جسمی و روحانی طولانی مدت از جمله شبیه سازی غرق شدن و اعدام و ضربه های برقی را علیه گروگان های خود اعمال می کردند.

 
براساس لایحه اتهامی، الشیخ متولد سودان است و هنگامی که کودک بود به بریتانیا منتقل شد. او در بریتانیا به گرایش های افراطی گروید و در سال 2012 هم به گروه دولت اسلامی (داعش) پیوست. 
دولت بریتانیا شهروندی این کشور را از کوتی و الشیخ پس گرفت اما روند انتقال آنها از امریکا به لندن را به تاخیر انداخت. این تاخیر بعد از آن صورت گرفت که امریکا به انگلیس اطمینان داد برای این دو نفر حکم اعدام صادر نمی شود.
عکاس اسپانیایی به نام ""ریکاردو گارسیا فیلانوفا"" که به مدت 6 ماه در سال 2014 گروگان گروه بیتل ها بود درباره آنها گفت: شکنجه و قتل کارهای روزانه شان بود. 
قرار است تعدادی از گروگان های اروپایی سابق در این دادگاه شهادت بدهند. علاوه بر این یک زن ایزدی که زندانی این گروه بود. 
خانم مولر در حلب در شمال سوریه در سال 2013 ربوده شد و به گفته والدینش به دست زندانبان خود تحت شکنجه قرار گرفت و در نهایت در سال 2014 به البغدادی رهبر داعش تحویل شد تا رهبر داعش بارها به وی تجاوز کند قبل از اینکه او را به قتل برسانند.                           ",https://www.asriran.com/003Ufp
832898,۱۴۰۱/۰۱/۱۱,اجتماعی ,پلیس راهور: ۶۲ درصد تهرانی ها به سفر رفتند/ ثبت ۶۲ میلیون تردد در کشور,محورهای جنوبی نظیر بوشهر و استان خوزستان نیز تا ۱۵۱ درصد افزایش داشته و سال گذشته این میزان نسبت به ۱۴۰۱ کمتر بوده است.,"رییس پلیس راهور ناجا از مسافرت ۶۲ درصد از پایتخت‌نشینان در نوروز ۱۴۰۱ خبر داد و گفت: از ۲۵ اسفندماه تا روز گذشته (چهارشنبه ۱۰ فروردین ۱۴۰۱) نیز ۶۲ میلیون تردد در کشور به صورت رفت و برگشت ثبت شده است.  


سیدکمال هادیانفر روز پنجشنبه در گفت وگویی افزود: بیشترین تردد روز جمعه پنجم فروردین ماه اتفاق افتاده و روز گذشته (چهارشنبه ۱۰ فروردین) نیز تقریبا بار برگشت در بیشتر استان‌های کشور آغاز شده است.وی با بیان اینکه روزهای گذشته از هموطنان خواسته شد که بازگشت خود را به آخر هفته موکول نکنند، خاطرنشان کرد: هموطنان از محورهای شمالی و جنوبی کشور به محیط اصلی و منازل بازمی‌گردند.هادیانفر همچنین با اشاره به بررسی گزارشات مربوطه ادامه داد: مطابق با گزارش‌ها، ۶۲ درصد تهرانی‌ها سفر کردند؛ به عبارت دیگر ۲ تا ۲.۵ بار سفر انجام شده و روز گذشته، چهارشنبه ۱۰ فروردین، ۵۱ درصد افزایش سفر مشاهده شده است. همچنین محورهای شمالی کشور (گیلان و مازندران که همواره پرتراکم بوده است) ۸۰ درصد افزایش داشته است.  به گفته وی، محورهای جنوبی نظیر بوشهر و استان خوزستان نیز تا ۱۵۱ درصد افزایش داشته و سال گذشته این میزان نسبت به ۱۴۰۱ کمتر بوده است.  هادیانفر خاطرنشان کرد: محور چالوس (شمال به جنوب) هم از ساعت یازده یک طرفه شده و امیدواریم که این اقدام سبب شود رانندگان با آرامش بیشتری رانندگی کرده و به سلامت با منازل بازگردند.

                           ",https://www.asriran.com/003Ufq
832896,۱۴۰۱/۰۱/۱۱,بین الملل,"زلنسکی: به ""نقطه عطف"" جنگ رسیده‌ایم",ما هیچ کس را باور نمی‌کنیم. ما هیچ سخن زیبا و خوش‌ساختی را باور نمی‌کنیم. وضعیتی واقعی در صحنه نبرد وجود دارد و اکنون این مهم‌ترین چیز است.,"ولودیمیر زلنسکی گفت که معتقد است جنگ اوکراین و روسیه به نقطه عطف خود رسیده است.

به گزارش ایسنا، به نقل از شبکه خبری اسکای، ولودیمیر زلنسکی،‌ رئیس‌جمهوری اوکراین، زمان حاضر را یک «نقطه عطف» در جنگ روسیه و اوکراین خوانده و افزود که مذاکرات صلح هنوز به جزئیات نرسیده است.
زلنسکی افزود: حرف‌هایی مبنی بر عقب‌نشینی نیروهای روسیه از کی‌یف و چرنیهیف به گوش می‌رسد، درباره کاهش فعالیت اشغالگران در این مناطق. (اما) ما می‌دانیم که این عقب‌نشینی نیست، بلکه نتیجه تبعید و بیرون راندن است؛ این نتیجه کار مدافعان ماست.
زلنسکی ادامه داد: ما همچنین شاهد افزایش نیروهای روسیه برای تدارک حمله‌ جدیدی در دونباس بوده و داریم خود را برای آن آماده می‌کنیم.
او گفت: ما هیچ کس را باور نمی‌کنیم. ما هیچ سخن زیبا و خوش‌ساختی را باور نمی‌کنیم. وضعیتی واقعی در صحنه نبرد وجود دارد و اکنون این مهم‌ترین چیز است.
زلنسکی تاکید کرد: هیچ چیز را رها نکرده و برای هر متر از خاک خود خواهیم جنگیم، برای هر فرد.
                           ",https://www.asriran.com/003Ufo
832893,۱۴۰۱/۰۱/۱۱,اجتماعی ,"زنان، ورزشگاه‌ها و ""زیرساخت‌""هایی که ساخته نمی‌شوند",افرادی نظیر نماینده مشهد با خودشان صادق‌تر باشند چون زیرساخت‌های لازم، نرم‌افزاری و ایدئولوژیک‌اند نه سخت‌افزاری و تکنولوژیک,"عصر ایران؛ هومان دوراندیش- خانم فاطمه رحمانی، نمایندۀ مشهد در مجلس شورای اسلامی، نوشته است: «حواشی پیش‌آمده برای حضور تماشاچیان و به طور ویژه بانوان در بازی ایران و لبنان، ناشی از عدم تصمیم قاطع وزارت ورزش است. بارها گفته شده است ایجاد زیرساخت‌های لازم و بسترهای فرهنگی از الزامات حضور بانوان در ورزشگاه است که با درایت و برنامه‌ریزی ایجاد نشده است. وزارت ورزش در این زمینه باید پاسخ‌گو باشد.»   قصۀ ""زیرساخت‌های لازم برای حضور بانوان در ورزشگاه‌ها""، حدیثی کهنه و ملال‌آور است که نه برای حل مشکل بلکه برای تداوم مشکل مطرح می‌شود و در واقع توجیه و دستاویزی است برای ممانعت از حضور زنان در ورزشگاه‌ها.   از زمانی که محمد خاتمی رئیس‌جمهور ایران شد و اصلاح‌طلبان از حضور زنان در ورزشگاه‌ها دفاع کردند، اصول‌گرایان مدام می‌گویند ""زیرساخت‌های لازم"" مهیا نیست و زنان بهتر است مسابقات فوتبال و والیبال و کشتی و ... را در خانه تماشا کنند و قید حضور در ورزشگاه‌ها را بزنند.    طی این بیست و چند سال ایران، اتمی شده و انواع و اقسام سلاح‌های پیشرفته را ساخته است ولی هنوز نتوانسته ""زیرساخت‌های لازم"" برای فوتبال‌دیدن ده - بیست‌هزار تماشاگر زن را در ورزشگاه آزادی و چند ورزشگاه دیگر کشور بسازد. آیا ساختن این زیرساخت‌ها دشوارتر از ساختن موشک و پهپاد و بزرگراه و جاده و برج میلاد و پل طبیعت و غیره و غیره است؟    وانگهی، زیرساخت‌های لازم دقیقا یعنی چه؟ مگر قرار است چرخ را از نو اختراع کنید که از عهده‌اش برنمی‌آیید؟ ورزشگاه فوتبال مکانی است برای تماشای مسابقات فوتبال. در ورزشگاه شهر مونیخ 72 هزار نفر می‌توانند مستقر شوند برای تماشای بازی تیم ملی آلمان. در ورزشگاه آزادی نیز تقریبا 80 هزار نفر می‌توانند بازی تیم ملی ایران را تماشا کنند.    هر ورزشگاه فوتبال چند جایگاه و چند طبقه دارد. ورزشگاه آزادی هم دوطبقه است با چندین جایگاه. در ورزشگاه فوتبال شهر مونیخ یا مادرید یا رم، زنان و مردان در هر طبقه و جایگاهی در کنار هم می‌نشینند و مسابقه را تماشا می‌کنند. در ورزشگاه‌های ایران که چنین اختلاطی ممنوع است، قاعدتا باید چند جایگاه اختصاصی برای زنان تماشاگر در نظر گرفت. در پشت هر جایگاه نیز دستشویی‌هایی وجود دارد که طبیعتا در جایگاه‌های مخصوص زنان، دستشویی‌ها مختص زنان خواهند بود.    این جداسازی، یا موارد جزئی دیگری نظیر همین دو مورد اصلی، مگر چقدر دشوار است که مقامات سیاسی کشور چند دهه است که مانع حضور زنان در ورزشگاه‌های فوتبال شده‌اند؟ همان طور که در اتوبوس و مترو و جاهای دیگر جداسازی زن و مرد انجام شده، در ورزشگاه‌های فوتبال نیز این کار به سهولت قابل انجام است.   اگر قرار بود حکم فیفا در این جا رعایت شود که اصلا نیازی به جداسازی تماشاگران زن و مرد نبود. بنابراین جداسازی تماشاگران زن و مرد مبتنی بر ملاحظات مذهبی مقامات سیاسی کشور است. سلمنا. ولی این که کار دشواری نیست؛ پس چرا انجام نمی‌شود؟    دلیلش این است که اصلا اراده‌ای برای تدارک ""زیرساخت‌های لازم برای حضور زنان در ورزشگاه‌ها"" وجود نداشته است. در ایران قانونی وجود ندارد که حضور زنان در ورزشگاه‌ها را ممنوع کرده باشد. ا   ز حیث حضور در محیط‌های ورزشی نیز، زنان و مردان هر روز صبح در پارک‌های شهرهای بزرگ کشور در کنار یکدیگر با همراهی موزیک مشغول ورزش‌اند. ورزش مختلط، با موزیک، به شکل ریتمیک! به چه دلیل این کار آزاد است و حضور زنان در ورزشگاه آزادی ممنوع است؟   ظاهرا دلیل اصلی این ممانعت همان لجبازی دیرپای برخی کار به دستان با علایق و سلایق مدرن در جامعه است. یعنی این احساس در برخی وجود دارد که اگر زنان را به ورزشگاه‌ها راه بدهیم، حمل بر ""عقب‌نشینی از اصول"" می‌شود؛ چراکه یک مسابقۀ فوتبال مهم، ده‌ها میلیون بینندۀ داخلی و خارجی دارد ولی ورزش صبحگاهی زنان در پارک‌ها، ولو با همراهی موزیک شاد، مستقیما برای ده‌ها میلیون نفر پخش نمی‌شود.    جدا از بحث پافشاری بر ""اصول"" و کوتاه نیامدن‌ها، مسئلۀ اساسی‌تر این است که در نگرش سنتی، زن ذاتاً موجودی محرک است و اگر در ورزشگاه شادی کند و بالا و پایین بپرد، محرک‌تر می‌شود. خلاصه اینکه، این موجود محرک هر چه کمتر حرکت کند بهتر است!‌   ورزشگاه هم کتابخانه نیست که زنان چند ساعت بدون حرکت بنشینند و کتاب‌شان را بخوانند. در ورزشگاه، تماشاگران سرود و ترانه می‌خوانند، شعار می‌دهند و فریاد می‌کشند و جیغ می‌زنند و هیجان‌زده می‌شوند و به بازیکن حریف فحش می‌دهند و با گل تیم خودی از خود بی‌خود می‌شوند و اشک می‌ریزند و به وسعت دل می‌خندند و یکدیگر را در آغوش می‌گیرند و اگر تیم‌شان ببازد و حذف شود، از سویدای جان می‌گریند و ...
   مطابق نگرش سنتی به زن، اصلا معنا ندارد زنان در ورزشگاه‌های فوتبال مشغول چنین امور لغو و باطلی شوند. زن باید برای شوهر و فرزندانش، همسر و مادر خوبی باشد نه اینکه وقت و وقارش را در ورزشگاه‌ها هدر بدهد.  هر زنی حق دارد مطابق این نگرش سنتی عمل کند، ولی وقتی که سنت تبدیل به ایدئولوژی می‌شود، دیگر همۀ زنان مجبورند مطابق چنین نگرشی عمل کنند. سنت‌گرایی ایدئولوژیک یعنی همین. بعضی هم البته تصور می کنند قرار است دختران و پسران با هم ورزش کنند و به وجه «تماشا» توجه ندارند.   بنابراین افرادی نظیر خانم فاطمۀ رحمانی، نماینده مشهد در مجلس شورای اسلامی، بهتر است با خودشان و خلق‌الله صادق‌تر باشند و مدام بر طبل ""فقدان زیرساخت‌های لازم برای حضور زنان در ورزشگاه‌ها"" نکوبند. چون زیرساخت‌های لازم، نرم‌افزاری و ایدئولوژیک‌اند نه سخت‌افزاری و تکنولوژیک.   البته خانم رحمانی به درستی به ""ایجاد بسترهای فرهنگی"" لازم برای حضور زنان در ورزشگاه‌ها اشاره کرده است. اما این بسترهای فرهنگی باید برای مخالفان ورود زنان به ورزشگاه‌ها فراهم شود. یعنی نوعی ارتقای فرهنگی لازم است تا مخالفان ورود زنان به ورزشگاه‌ها، بپذیرند مخالفت‌شان معقول و موجه نیست؛ چراکه اگر ورزشگاه مکان گناه‌آلودی باشد، قاعدتا مردان هم باید از ورود به ورزشگاه منع شوند.    همان طور که در سطح جامعه چنین چیزی به رسمیت شناخته نشده که فقط مردان حق دارند به فلان مکان تفریحی  بروند نه زنان، اگر ورزشگاه فوتبال هم محل فساد و افساد است، دلیلی ندارد فقط زنان از حضور در ورزشگاه منع شوند. اتفاقا مردان به دلیل استعداد ذاتی‌شان برای زیاده‌روی در گناه کردن، بیشتر مستحق محرومیت از حضور در مکان گناه‌آلودی به نام ""ورزشگاه فوتبال""اند.    اما همه می‌دانیم که ورزشگاه فوتبال محلی است برای ""تماشا""ی فوتبال. گناهانی که به گرد پای اختلاس و فحاشی و بهتان زدن ارتش سایبری در فضای مجازی و یا شلیک به سر و صورت معترضین به افزایش قیمت بنزین نمی‌رسد، فقط در ورزشگاه‌ها حادث نمی‌شوند؛ در اتوبوس و تاکسی و کوچه و خیابان و همه عرصه‌های حیات اجتماعی رخ می‌دهند.   خانم رحمانی در توئیت خود خواسته وزارت ورزش را مقصر جلوه دهد. حال آن که وزارت ورزش در این وسط کاره‌ای نیست. بحث فراتر از وزارت ورزش است. اگر کار به اختیار وزارت ورزش و فدراسیون فوتبال بود، مطابق خواست فیفا و عرف دنیای فوتبال، هر هفته زنان ایرانی به ورزشگاه‌ها می‌رفتند و بازی‌های بی‌کیفیت فوتبال ایران را می‌دیدند و احتمالا تعداد تماشاگران زن نیز پس از مدتی، مثل تعداد تماشاگران مرد، کاهش می‌یافت؛ چراکه فوتبال داخلی ایران ارزش تماشا و پی‌گیری ندارد.    اگر نمی‌توانیم از مخالفان اصلی ورود زنان به ورزشگاه‌ها انتقاد کنیم، دلیلی ندارد کاسه‌کوزه‌ها را بر سر وزارت ورزش خرد کنیم. این رویکرد انتقادی، خائفانه و غیرمسؤولانه است.   مخالفت‌ها در جاهای دیگر ریشه دارد منتها به دلیل فضای اجتماعی خاص ایران ترجیح می‌دهند دیگر صریحا با این مطالبه مخالفت نکنند تا مردم و مطبوعات و فدراسیون فوتبال و وزارت ورزش و نیروی انتظامی، همچنان مشغول بحث کش‌دار و بیهوده و پایان‌ناپذیر فراهم آمدن ""زیرساخت‌های لازم"" باشند.                           ",https://www.asriran.com/003Ufl
832895,۱۴۰۱/۰۱/۱۱,اجتماعی ,«عاشق» و «معشوق»‌هایی که از ترس «حرف مردم» تَنِش زندگی را به جان می‌خرند,«اصلا چطور آن قصه شیرین و فرهادی که فامیل از من و شوهرم در ذهن ساخته‌اند را خراب کنم و طلاق بگیرم. تنش های این زندگی گرچه من و همسرم را از پا در می‌آورد اما مجبورم بمانم. انتخاب خودم بوده و باید تبعاتش را بپذیرم. نمی خواهم بر سر زبان مردم بیافتم.»,"پس از هشت سال عشق و عاشقی و مخالفت خانواده، توانسته رضایت آنها را برای ازدواج جلب کند اما اکنون با گذشت سه سال از ازدواج در حالی زندگی مشترکش دچار تَنِش‌های شدید شده که روی بازگشت به خانه پدری و از بین بردن آن تصویر «لیلی و مجنون» ساخته شده در ذهن والدین نسبت به خود و همسرش را ندارد.
 
راضی به بیان نامش نیست و داستان عشق و عاشقی خود و همسرش را اینطور خلاصه می کند که پس از گذشت هشت سال «شیرین و فرهاد» بودن و مخالفت خانواده با ازدواجش، توانسته موافقت آنها را به طور لفظی و نه از اعماق قلب جلب کند و اکنون که سه سال از عمر زندگی مشترکش می گذرد، تفاوت‌های عمیق فردی خود را نشان داده و آن عشق آتشین جای خود را به ترس از ادامه این زندگی مشترک داده است.
 
«روی برگشتن ندارم. حتی رویم نمی شود با پدر و مادرم در رابطه با اختلافات عمیق خودم و شوهرم صحبت کنم. اصلا نمی دانم آیا پذیرای من خواهند بود یا نه. قبل از ازدواج بارها به من گوشزد کردند که گرچه راضی به این ازدواج شدند اما می دانند روزی این زندگی مشترک به مشکل خواهد خورد.»
 
«اصلا چطور آن قصه شیرین و فرهادی که فامیل از من و شوهرم در ذهن ساخته‌اند را خراب کنم و طلاق بگیرم. تنش های این زندگی گرچه من و همسرم را از پا در می‌آورد اما مجبورم بمانم. انتخاب خودم بوده و باید تبعاتش را بپذیرم. نمی خواهم بر سر زبان مردم بیافتم.»
 
به گزارش ایسنا، «شیرین و فرهاد»، «لیلی و مجنون» و یا هر اسم دیگری را می توان جایگزین قصه زنان و مردانی کرد که زمانی عاشق و معشوق هایی مثال زدنی بودند و به خاطر عشق به یکدیگر پای تمام مخالفت‌ها ایستادند اما پس از زندگی با هم زیر یک سقف و فروکش کردن مستی عشق، چشمانشان به روی تفاوت‌های عمیق فردی و خانوادگی بین خود باز شده است.
 
اگرچه متخصصان همواره توصیه به عفو، گذشت، بخشش و عبور از اختلافات زن و شوهری می کنند و استفاده از راهکار طلاق و جدایی را معطوف به زمانی می‌دانند که زوجین تمام درها را برای اصلاح زندگی زده و تمام راه‌ها را برای حفظ زندگی مشترک رفته باشند؛ اما به زعم کارشناسان ادامه دادن یک رابطه غلط خود اشتباهی بزرگتر است که می تواند آسیب‌های بیشتری را برای زوجین به همراه داشته باشد.
 
دکتر محمد ابراهیم تکلو، روانشناس درباره تبعات ادامه دادن یک رابطه غلط به ایسنا گفت: گاهی دختر و پسر به خاطر ویژگی های روانی، ترسها و وابستگی ها یکدیگر را انتخاب کرده و پس از ازدواج متوجه می‌شوند این انتخاب غلط بوده و در عین حال این انتخاب و رابطه غلط را تنها به خاطر ترس از حرف مردم ادامه می‌دهند.
 
طلاق تحت هر شرایطی آسیب زننده است
 
این روانشناس با تاکید بر اینکه طلاق همواره و تحت هر شرایطی برای زن و مرد آسیب زننده است و اصلا طلاقِ ""خوب"" وجود ندارد، ادامه داد: طلاق همیشه آسیب زننده است و این آسیب تنها به نسبت میزان بلوغ زن و مرد، متناسب با تیپ روانی زن و مرد، میزان مشکلات موجود در روابط زن و مرد، اینکه تا چه اندازه طلاق برایشان راحت یا سخت است و اینکه رابطه آنها تا چه اندازه دچار آسیب شده است؛ می تواند برای فردی بیشتر و برای دیگری کمتر باشد.
 
انتخاب بین ""بد"" و ""بدتر""
 
وی با بیان اینکه گرچه طلاق ""بد"" است اما ادامه دادن یک رابطه غلط ""بدتر"" است، افزود: در حقیقت گاهی بحث بین بد و بدتر است. طلاق ""بد"" است اما ادامه دادن برخی زندگی های غلط و روابط پر چالش نیز می تواند به زن و مرد و حتی فرزندان آسیب های جبران ناپذیری بزند.
 
تکلو با اشاره به ""ترس از حرف اعضای خانواده و فامیل"" به عنوان یکی از عوامل ادامه دادن برخی روابط و زندگی های غلط، تصریح کرد: مخصوصا در مواردی که زن و شوهر پیش از ازدواج هیجانی عمل کرده و به اصطلاح عاشق و معشوق هم بوده اند، به خاطر ترس از قضاوت و نظر دیگران جدا نمی‌شوند چراکه پس از جدایی فشار نظر دیگران بر روی آنها وجود دارد اما متوجه نیستند فشار ادامه دادن یک زندگی غلط نیز فرسایشی خواهد بود.
 
آثار روانشناختی ادامه دادن زندگی‌های پر تنش
 
این روانشناس درباره آثار روانشناختی ادامه دادن زندگی‌های پر تنش نیز توضیح داد: تا زمانی که ما در یک رابطه غلط هستیم، به طور حتم چون انتخاب درستی نداشتیم حال روحی خوبی نیز نداریم. در برخی موارد ممکن است رابطه وارد تنش و بگو مگوهای فرسایشی شود که مضاف بر تحلیل انرژی زوجین، در جنبه های مختلف زندگی کاری، تحصیلی و ارتباطات اجتماعی زن و شوهر اثر منفی گذارد. باید بپذیریم که این تنش‌های فرسایشی در روابط غلط و زندگی‌های مشترکی که به غلط ادامه داده می شوند وجود دارد. در نهایت نیز ممکن است از بعد روانشناختی منجر به استرس و اضطراب زیاد و از بعد جسمانی منجر به بروز علائم فیزیکی نظیر تیک های عصبی، ناراحتی معده، اگزما، بیماری‌ها و حساسیت‌های پوستی عصبی و... می شود.
 
ازدواج غلط؛ پیش زمینه‌ای برای طلاق
 
وی در بخش دیگر سخنان خود با تاکید بر اینکه تشخیص آسیب زا بودن یا نبودن ادامه دادن یک زندگی مشترک با روانشناس متخصص است اما این زن و شوهر هستند که نهایتا تصمیم می گیرند از هم جدا شوند و یا سازش کنند، در راستای جلوگیری از انتخاب های احساسی و ازدواج های غلطی که نهایتا به طلاق ختم می شوند، به جوانان توصیه کرد: گاهی علت چنین انتخاب‌ها و ازدواج های غلط عدم شناخت افراد از خود و فرد مقابل است. دختر و پسر نمی‌دانند مشخصا از رابطه چه می‌خواهند و با چه هدفی می‌خواهند ازدواج کنند. گاهی تنها برای اینکه «""باید"" ازدواج کنند چون سنشان بالا رفته» ازدواج می‌کنند که این امر خود پیش زمینه‌ای برای طلاق است.
 
این روانشناس معتقد است که دختر و پسر پیش از ازدواج باید به خودشناسی رسیده باشند و سپس اقدام به ازدواج کنند.
 
به گفته وی، ادامه ندادن یک رابطه غلط خود مستلزم نداشتن ""چاله‌های روانی"" است و از این رو افراد باید پیش از ازدواج با خودشناسی نقاط ضعف و به اصطلاح ""چاله‌های روانی"" خود را شناخته و آنها را بر طرف کرده باشند تا در صورت ازدواج غلط بتوانند از آن خارج شوند.
 
تکلو ""ازدواج غلط"" را پیش زمینه طلاق دانست و با تاکید بر لزوم مشاوره پیش و پس از ازدواج خاطر نشان کرد: ازدواج‌های غلطی که بر حسب هیجان، احساس صرف و بدون در نظر گرفتن شرایط فردی، خانوادگی، فرهنگی، اقتصادی و اجتماعی شکل گیرد پیش زمینه طلاق است و در چنین مواردی پس از نمایان شدن اختلافات میان زوجین، زن و شوهر گرچه از روی ترس از حرف مردم جدا نمی شوند اما این رابطه غلط را تا جایی پیش می برند که چون شرایط جدا شدن ندارند به طلاق روانی و عاطفی از یکدیگر دچار می شوند.                           ",https://www.asriran.com/003Ufn
832894,۱۴۰۱/۰۱/۱۱,سیاست خارجی,محسن رضایی: جنگی که در اوکراین آغاز شده، حداقل ۱۰ سال طول می‌کشد,در شرایط فعلی اطلس و جغرافیای فرصت ها و تهدیدهای کشور عوض شده است و از نظر بین المللی در موقعیت مهم و جدیدی قرار داریم‌ و باید خودمان با شرایط جدید تنظیم کنیم.,"ایسنا: معاون اقتصادی رئیس جمهور با بیان اینکه جنگی که در اوکراین آغاز شده است حداقل ۱۰ سال به طول می انجامد، گفت: از نظر بین المللی در موقعیت مهم و جدیدی قرار داریم‌ و باید خودمان با شرایط جدید تنظیم کنیم.
 
محسن رضایی امروز یازدهم فروردین ماه در حاشیه حضور در مسجد جامع خرمشهر و گردهمایی استانی ائمه جمعه خوزستان، اظهار کرد: در یک شرایط بسیار حساس بین المللی، منطقه ای و ملی قرار داریم.
 
وی با بیان اینکه جنگی که در اوکراین آغاز شده است حداقل ۱۰ سال به طول می انجامد، افزود: جنگ اوکراین ماجرای مهمی است و به این سادگی ها پایان نمی یابد.
 
معاون اقتصادی رئیس جمهور گفت: در شرایط فعلی اطلس و جغرافیای فرصت ها و تهدیدهای کشور عوض شده است و از نظر بین المللی در موقعیت مهم و جدیدی قرار داریم‌ و باید خودمان با شرایط جدید تنظیم کنیم.
 
رضایی عنوان کرد: کشور ایران بیش از ۴۰ سال است که آرامشی در هدایت و رهبری دارد و مثل یک کشتی اقیانوس پیما برمبنای اصول خود درحال حرکت است.
 
وی با بیان اینکه اصول کشور همان اصول است اما فرصت ها و تهدیدات جدید را باید بشناسیم و برای آن ها برنامه ریزی کنیم، ادامه داد: در منطقه همه دوستان آمریکا به این نتیجه رسیده اند که ارتباط با آمریکا، راه نجات نیست.
 
معاون اقتصادی رئیس جمهور گفت: کاهش ارتباط کشورهای منطقه با آمریکا تحولاتی را در جوامع منطقه به وجود می آرود و حتی ممکن است ملت های این منطقه دل و جرات پیدا کنند و حوادثی در منطقه به وجود آید.
 
رضایی عنوان کرد: در داخل کشور دولت مردمی و انقلابی برروی کار آمده و باید از این فرصت استفاده شود و لازمه این کار باید این است که ارزش های دهه اول انقلاب را احیا کنیم.
 
وی ادامه داد: بسیاری از ارزش های دهه اول انقلاب در دو سه دهه اخیر عوض شده است.                           ",https://www.asriran.com/003Ufm
832892,۱۴۰۱/۰۱/۱۱,اجتماعی ,۴۶ فوتی و شناسایی ۲۴۸۷ بیمار جدید کرونا,در حال حاضر ۲۴ شهرستان در وضعیت قرمز، ۶۸ شهرستان در وضعیت نارنجی، ۳۰۶ شهرستان در وضعیت زرد و ۵۰ شهرستان در وضعیت آبی قرار دارند.,"وزارت بهداشت اعلام کرد که از دیروز تا امروز (۱۱ فروردین ماه ۱۴۰۱ ) و بر اساس معیارهای قطعی تشخیصی، 2 هزار و ۴۸۷ بیمار جدید مبتلا به کووید۱۹ در کشور شناسایی شده که ۳۵۵ نفر از آنها بستری شدند.

به گزارش ایسنا، از دیروز تا امروز ۱۱ فروردین ماه ۱۴۰۱ و بر اساس معیارهای قطعی تشخیصی، 2 هزار و ۴۸۷ بیمار جدید مبتلا به کووید۱۹ در کشور شناسایی شد که ۳۵۵ نفر از آنها بستری شدند و بدین ترتیب مجموع بیماران کووید۱۹ در کشور به ۷ میلیون و ۱۶۲ هزار و ۲۲۰ نفر رسید.
متاسفانه در طول ۲۴ ساعت گذشته، ۴۶ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۲۰۴ نفر رسید. خوشبختانه تا کنون ۶ میلیون ۸۷۳ هزار و ۶۴۲ نفر از بیماران، بهبود یافته و یا از بیمارستانها ترخیص شده اند.
یک هزار و ۵۹۶ نفر از بیماران مبتلا به کووید۱۹ در بخش‌های مراقبت‌های ویژه بیمارستانها تحت مراقبت قرار دارند و تا کنون ۴۹ میلیون و ۴۱۹ هزار و ۲۰۲ آزمایش تشخیص کووید۱۹ در کشور انجام شده است.
به گزارش مرکز روابط عمومی و اطلاع رسانی وزارت بهداشت، در حال حاضر ۲۴ شهرستان در وضعیت قرمز، ۶۸ شهرستان در وضعیت نارنجی، ۳۰۶ شهرستان در وضعیت زرد و ۵۰ شهرستان در وضعیت آبی قرار دارند.
                           ",https://www.asriran.com/003Ufk
832891,۱۴۰۱/۰۱/۱۱,اجتماعی ,"""ماهی گُلی"" با محیط زیست چه می‌کند؟",ماهی قرمز از نوع کپور و در کشور ما غیربومی است، به علاوه به نوعی گونه مهاجم تلقی می‌شود.,"معاون محیط طبیعی و تنوع زیستی محیط زیست کرمانشاه معتقد است، رها کردن ماهی قرمز باعث به خطر افتادن نسل بسیاری از آبزیان دیگر می‌شود.

فرشاد فتاحی در گفت و گو با ایسنا، با اشاره به خرید ماهی قرمز به مناسبت روزهای پایانی سال و در نهایت رها کردن این ماهی در آب‌ها، افزود: درخواست ما این است که مردم تا حد امکان از خرید این ماهی‌ها خودداری کنند.
وی از تبعات نگهداری و رهاسازی ماهی قرمز در آب‌ها یاد کرد و گفت: ماهی قرمز از نوع کپور و در کشور ما غیربومی است، به علاوه به نوعی گونه مهاجم تلقی می‌شود.
معاون محیط طبیعی و تنوع زیستی محیط زیست استان کرمانشاه افزود: نکته دیگر درباره ماهی قرمز امکان تکثیر و تخم ریزی زیاد آن است که می‌تواند حیات سایر گونه‌ها را تحت تاثیر قرار دهد.
به گفته فتاحی، ماهی قرمز از گونه‌های جانوری کوچکتر تغذیه کرده و نسل و ذخایر ژنتیکی آنها را به خطر می‌اندازد.
وی امکان انتقال بیماری ‌های میکروبی و انگلی بین سایر آبزیان را نیز از دیگر تبعات رهاسازی ماهی قرمز در طبیعت برشمرد.
معاون محیط طبیعی و تنوع زیستی محیط زیست استان کرمانشاه یکی دیگر از تبعات خرید و نگهداری ماهی قرمز را از بین رفتن خود این آبزیان اعلام و خاطرنشان کرد: هر ساله در ایام نوروز میلیون‌ها قطعه از این ماهی‌ها از بین می‌رود.
فتاحی میانگین عمر این این ماهیان را هفت تا هشت سال اعلام کرد و افزود: وقتی ماهی قرمز را در تنگ نگه می‌داریم، در مدت کوتاهی به دلیل شرایط نامناسب نگهداری از بین می‌رود.
وی به مردم توصیه کرد از خرید ماهی قرمز خودداری کرده و به علاوه در صورت خرید از رها کردن این گونه در رودخانه‌ها، سراب‌ها، آب‌های آزاد و تالاب‌ها خودداری کنند.
                           ",https://www.asriran.com/003Ufj
832890,۱۴۰۱/۰۱/۱۱,اقتصادی,نماینده مجلس: قیمت بنزین در سال ۱۴۰۱ افزایش پیدا نمی‌کند,این نماینده مجلس اعلام کرد که ما به زور و با اجبار قیمت بنزین را در این رقم نگه داشتیم. قیمت واقعی بنزین رقمی بالغ بر یک دلار است و مابقی آن یارانه است.,"باشگاه خبرنگاران: عضو کمیسیون انرژی مجلس به بیان توضیحاتی درباره میزان افزایش قیمت بنزین در سال جاری پرداخت.
 
علی رحیمی مظفری درباره قیمت بنزین در سال ۱۴۰۱ گفت: قیمت بنزین افزایش پیدا نمی‌کند و در سال ۱۴۰۱ همین لیتری ۱۵۰۰ تومان باقی می ماند.
 
این نماینده مجلس اعلام کرد که ما به زور و با اجبار قیمت بنزین را در این رقم نگه داشتیم. قیمت واقعی بنزین رقمی بالغ بر یک دلار است و مابقی آن یارانه است.
 
حمید پورمحمدی معاون سازمان برنامه و بودجه گفت: قیمت واقعی بنزین، ۲۰ هزار تومان است. افراد ثروتمند که هر کدام چند ماشین دارند، بیشتر از یارانه بنزین استفاده می‌کنند. قیمت اصلی و واقعی بنزین در اصل ۲۰ هزار تومان است، این افراد از ۱۷ هزار تومان مابه‌التفاوت یارانه بیشتر استفاده می‌کنند.
 
آمارهای وزارت نفت نشان می‌دهد که از ۸۵ میلیون لیتر مصرف روزانه بنزین کشور، حدود ۷۰ درصد بنزین سهمیه‌بندی شده به قیمت هر لیتر ۱۵۰۰ تومان و بقیه بنزین سه هزار تومانی است.
 
آخرین بار که بنزین در ایران گران شد ۲۴ آبان ۱۳۹۸ بود. دولت قبل قیمت بنزین را از ۱۰۰۰ تومان به ۱۵۰۰ تومان برای بنزین سهمیه‌ای و ۳۰۰۰ تومان برای بنزین آزاد افزایش داد.                           ",https://www.asriran.com/003Ufi
832889,۱۴۰۱/۰۱/۱۱,ورزشی,رنکینگ فیفا اعلام شد/ ایران در سید سوم جام جهانی,در این رده‌بندی تیم ملی فوتبال ایران با ۱۵۶۴.۴۹ امتیاز همچنان در رده ۲۱ جهان قرار دارد و بهترین تیم آسیایی این رده‌بندی نیز محسوب می‌شود. به این ترتیب تیم ملی ایران در سید سوم قرعه‌کشی جام جهانی قرار می‌گیرد.,"تیم ملی فوتبال ایران بدون تغییر نسبت به ماه گذشته در رده بیست و یکم جهان قرار گرفت تا در قرعه‌کشی جام جهانی قطر به سید سوم برود.


به گزارش ایرنا، مراسم قرعه‌کشی جام جهانی ۲۰۲۲ قطر قرار است فردا (جمعه) برگزار شود و تیم‌های راه‌یافته به این رقابت‌ها حریفان خود را بشناسند. نحوه سیدبندی تیم‌ها بر اساس رتبه آنها در آخرین رده‌بندی فدراسیون بین‌المللی فوتبال است که امروز اعلام شد.
در این رده‌بندی تیم ملی فوتبال ایران با ۱۵۶۴.۴۹ امتیاز همچنان در رده ۲۱ جهان قرار دارد و بهترین تیم آسیایی این رده‌بندی نیز محسوب می‌شود. به این ترتیب تیم ملی ایران در سید سوم قرعه‌کشی جام جهانی قرار می‌گیرد.
برزیل پس از مدت‌ها جای بلژیک را در صدر این رده‌بندی از آن خود کرد. بلژیک، فرانسه، آرژانتین و انگلیس هم در رده‌های دوم تا پنجم قرار دارند. ایتالیا هم که در صعود به جام جهانی ناکام ماند، همچنان رتبه ششم جهان را به خود اختصاص داده است.
رده‌بندی ۱۰ تیم برتر جهان
۱- برزیل ۱۸۳۲.۶۹ امتیاز (یک پله صعود)
۲- بلژیک ۱۸۲۷ امتیاز (یک پله سقوط)
۳- فرانسه ۱۷۸۹.۸۵ امتیاز (بدون تغییر)
۴- آرژانتین ۱۷۶۵.۱۳ امتیاز (بدون تغییر)
۵- انگلیس ۱۷۶۱.۷۱ امتیاز (بدون تغییر)
۶- ایتالیا ۱۷۲۳.۳۱ امتیاز (بدون تغییر)
۷- اسپانیا ۱۷۰۹.۱۹ امتیاز (بدون تغییر)
۸- پرتغال ۱۶۷۴.۷۸ امتیاز (بدون تغییر)
۹- مکزیک ۱۶۵۸.۸۲  امتیاز (۳ پله صعود)
۱۰- هلند ۱۶۵۸.۶۶ امتیاز (بدون تغییر)
رده‌بندی ۵ تیم برتر آسیا
۱- ایران ۱۵۶۴.۴۹ امتیاز (بدون تغییر)؛ بیست‌ویکم جهان
۲- ژاپن ۱۵۵۳.۴۴ امتیاز (بدون تغییر)؛ بیست‌وسوم جهان
۳- کره جنوبی ۱۵۱۹.۵۴ امتیاز (بدون تغییر)؛ بیست‌ونهم جهان
۴- استرالیا ۱۴۶۲.۲۹ امتیاز (۵ پله سقوط)؛ چهل‌ودوم جهان
۵- عربستان ۱۴۴۴.۶۹ امتیاز (۴ پله صعود)؛ چهل‌ونهم جهان

                           ",https://www.asriran.com/003Ufh
832888,۱۴۰۱/۰۱/۱۱,بین الملل,انگلیس: پوتین در سنجش توانایی ارتش روسیه به شدت اشتباه کرد,او همچنین مدعی شد که اسنادی در دست دارد که نشان می‌دهد نیروهای روسیه روحیه‌ای ضعیف و تجهیزاتی ضعیف دارند.,"سرویس امنیتی ستاد اطلاعات دولت انگلیس مدعی شد، بعضی از نیروهای روسیه از اجرای دستورات در اوکراین سرپیچی، تجهیزات خود را معدوم و - به صورت اتفاقی - یکی از هواپیماهای هم‌رزمان خود را ساقط کرده‌اند.

به گزارش ایسنا، به نقل از خبرگزاری رویترز، جرمی فلمینگ، رئیس ستاد اطلاعات دولت انگلیس گفت، ولادیمیر پوتین، رئیس‌جمهوری روسیه در سنجش توانایی نیروهای ارتش روسیه «به‌شدت اشتباه» کرده و مقاومت مردم اوکراین و عزم غرب را نیز دست‌کم گرفته است.
فلمینگ گفت: پوتین قضاوت بسیار نادرستی از شرایط داشته است؛ ما معتقدیم که مشاوران پوتین می‌ترسند حقیقت را به او بگویند.
او همچنین مدعی شد که اسنادی در دست دارد که نشان می‌دهد نیروهای روسیه روحیه‌ای ضعیف و تجهیزاتی ضعیف دارند.
رئیس ستاد اطلاعات انگلیس گفت: (بعضی از) نیروهای روسیه که روحیه و تجهیزات ضعیفی دارند، از اجرای فرامین سرپیچی می‌کنند، آن‌ها همچنین به تجهیزات خود آسیب رسانده و حتی به صورت اتفاقی، یک هواپیمای روسی را ساقط کرده‌اند.
                           ",https://www.asriran.com/003Ufg
832887,۱۴۰۱/۰۱/۱۱,اخبار سلامت,محققان: سویه‌های مختلف کرونا علائم کووید طولانی‌مدت متفاوتی دارند,یک تجزیه و تحلیل چند متغیره نشان داد که عوامل خاصی با افزایش خطر ابتلا به علائم طولانی کووید از جمله استفاده از داروهای سرکوب کننده سیستم ایمنی، زن بودن و افزایش استفاده از دستگاه اکسیژن مرتبط هستند.,"بر اساس تحقیقات اولیه که در کنگره میکروبیولوژی بالینی و بیماری‌های عفونی اروپا در ماه آوریل ارائه خواهد شد، علائم کووید طولانی‌مدت بر اساس سویه‌های ویروس کرونا که فرد به آن مبتلا شده ممکن است متفاوت باشد.

به نقل از نیوز، محققان داده‌های ۴۲۸ بیمار را که به دلیل کووید-۱۹ در بیمارستان بستری شده بودند و بعدها در یک سرویس سرپایی کووید در بیمارستان دانشگاه کارگی ایتالیا در فاصله ژوئن ۲۰۲۰ تا ژوئن ۲۰۲۱ تحت درمان قرار گرفتند، تجزیه و تحلیل کردند. از این بیماران ۵۹ درصد مرد بودند و میانگین سنی ۶۴ سال داشتند. میانگین طول مدت بستری ۱۰ روز و میانگین زمان پیگیری پس از ترخیص از بیمارستان ۵۳ روز بود.
از بین بیماران، ۷۶ درصد حداقل یک علامت کووید-۱۹ مداوم را گزارش کردند. شایع‌ترین علائم گزارش شده شامل تنگی نفس (۳۷درصد)، خستگی مزمن (۳۶درصد)، بی‌خوابی (۱۶درصد)، اختلالات بینایی (۱۳درصد) و مه مغزی (۱۳درصد) بود.
با این حال، محققان دریافتند که با توجه به زمانی که بیماران مبتلا شده‌اند، تفاوت‌هایی در علائم گزارش شده وجود دارد.
شیوع قابل توجه تنگی نفس، درد و درد عضلانی، بی‌خوابی، مه مغزی، اضطراب و افسردگی در بین بیمارانی که در زمان غالب بودن نوع آلفا (ژانویه تا آوریل ۲۰۲۱) به این ویروس مبتلا شده بودند در مقایسه با زمانی که ویروس کرونا اصلی غالب بود، بیشتر شد. از سوی دیگر، از دست دادن بویایی، مشکل در بلع و اختلال در شنوایی در طول موج آلفا کمتر دیده می‌شد.
علاوه بر این، یک تجزیه و تحلیل چند متغیره نشان داد که عوامل خاصی با افزایش خطر ابتلا به علائم طولانی کووید از جمله استفاده از داروهای سرکوب کننده سیستم ایمنی، زن بودن و افزایش استفاده از دستگاه اکسیژن مرتبط هستند.
شایان ذکر است، بیماران مبتلا به دیابت نوع ۲ خطر ابتلا به کووید طولانی‌مدت کمتری داشتند، اگرچه محققان خاطرنشان کردند که مطالعات بیشتری برای درک این یافته غیرمنتظره مورد نیاز است.
به گفته محققان، این اولین بار است که علائم طولانی‌مدت کووید با انواع مختلف ویروس کرونا مرتبط می‌شود.
میشل اسپینیچی، یکی از محققان این تحقیق از دانشگاه فلورانس اظهار کرد: «بسیاری از علائم گزارش شده در این مطالعه مورد تحقیق قرار گرفتند اما این اولین بار است که با انواع مختلف کووید-۱۹ مرتبط می‌شوند. طول مدت طولانی و طیف گسترده علائم به ما یادآوری می‌کند که مشکل از بین نمی‌رود و باید برای حمایت و محافظت از این بیماران در درازمدت بیشتر تلاش کنیم.»
به گفته آرون گلات، رئیس بیماری‌های عفونی در کوه سینا ناسائو جنوبی که در این مطالعه شرکت نکرده بود، منطقی است که بر اساس سویه، تفاوت در علائم طولانی‌مدت کووید را شاهد باشیم.
گلات گفت: کاملا واضح است که سویه‌های مختلف قابلیت‌های متفاوتی دارند. واضح است که برخی از آنها مسری‌تر هستند و برخی از آنها می‌توانند باعث بیماری شدیدتر شوند. به همین ترتیب، برخی از سویه‌ها تمایل بیشتری به گروه‌های سنی مختلف دارند. بنابراین، جای تعجب نیست که ممکن است در کووید طولانی‌مدت تفاوت‌هایی وجود داشته باشد.
با این حال، محققان محدودیت‌های متعددی را برای مطالعه خود تایید کردند، از جمله طراحی مشاهده‌ای آن که نمی‌تواند علت و معلولی را اثبات کند و این واقعیت که آنان نمی‌توانستند تایید کنند که کدام سویه ویروس کرونا باعث عفونت بیماران شده است.
                           ",https://www.asriran.com/003Uff
832885,۱۴۰۱/۰۱/۱۱,اجتماعی ,نرخ حق بیمه و شرط سنی «بیمه زنان خانه‌دار»,به عنوان مثال اگر سن زنی در زمان تقاضا ۵۲ سال و سه ماه باشد، در صورتی می‌تواند از بیمه زنان خانه‌دار استفاده کند که دو سال و سه ماه سابقه پرداخت حق بیمه نزد سازمان تامین اجتماعی داشته باشد.,"تمامی زنان و دخترانی که در رده سنی بین ۱۸ سال تمام تا ۵۰ سال تمام قرار دارند، بدون هرگونه سابقه حق بیمه قبلی می توانند از حمایت های تامین اجتماعی شامل بازنشستگی، ازکارافتادگی، بازماندگی و خدمات درمانی برخوردار شوند.

به گزارش ایسنا، طبق اعلام سازمان تامین اجتماعی نیمی از جمعیت ۸۰ میلیونی کشور را زنان تشکیل می‌دهند و از این تعداد بر اساس آخرین سرشماری در سال ۹۵ حدود ۲۰ میلیون زن خانه‌دار در کشور داریم و یکی از مهمترین نیازهای آنها به‌ویژه در دوران پیری و سالمندی و زمانی که قادر به کارکردن نباشند این است که زندگی آنها از نظر مالی تامین شود و کمتر دغدغه اقتصادی داشته باشند.
متاسفانه برخی از زنان خانه دار، زمانی که به سن میانسالی و پیری می رسند درآمدی برای گذران زندگی خود ندارند و از نظرمالی به اطرافیان خود وابسته هستند. به منظور رفع دغدغه خاطرزنان بیمه زنان خانه دار از سالیان دور مطرح شد و همه برنامه‌ریزان، پژوهشگران و صاحبنظران کشور بر اهمیت آن تاکید کرده اند.
آذر سال ۱۳۸۷ هیئت مدیره سازمان تامین اجتماعی مصوبه‌ای را صادر کرد و براساس آن، زنان خانه‌دار مشمول بیمه صاحبان حرف و مشاغل آزاد شدند و این گروه از زنان نیز توانستند خود را بیمه و از امکانات آن برخوردارشوند.
زنان خانه‌دار از کمک دو درصدی دولت برای حق بیمه پرداختی برخوردار هستند. این نوع بیمه بر اساس بیمه غیر اجباری تعریف شده است. اگر زنی شاغل باشد، نمی‌تواند از این نوع بیمه استفاده کند. برخورداری از این حمایت‌ها نیازمند تأهل و سابقه بیمه پردازی نیست. بانوان مجرد نیز می‌توانند برای این نوع بیمه اقدام کنند. در صورت احراز شرایط، مستمری آنها به فرزندانشان نیز تعلق می‌گیرد.
زنان خانه‌دار در حد فاصل سنی ۱۸ تا ۵۰ سال می‌توانند به شعب سازمان تامین اجتماعی مراجعه و تقاضای بیمه کنند. ضمنا چنانچه متقاضیان در تاریخ ارائه تقاضا بالاتر از این سقف سنی سن داشته باشند درصورتی که معادل مازاد سنی دارای سابقه پرداخت حق بیمه باشند تقاضای بیمه آنان در صورت احراز سایر شرایط مقرر قابل پذیرش خواهد بود. 
به عنوان مثال اگر سن زنی در زمان تقاضا ۵۲ سال و سه ماه باشد، در صورتی می‌تواند از بیمه زنان خانه‌دار استفاده کند که دو سال و سه ماه سابقه پرداخت حق بیمه نزد سازمان تامین اجتماعی داشته باشد.
از دیگر ویژگی‌های بیمه زنان خانه‌دار؛ امکان انتخاب نرخ پرداخت حق بیمه و دستمزد مبنای پرداخت حق بیمه است. متقاضیانی که کمتر از پنج سال دارای سابقه پرداخت حق بیمه هستند می‌توانند دستمزد مبنای پرداخت حق بیمه خود را بین حداقل دستمزد مصوب شورای عالی کار تا حداکثر دستمزد مصوب انتخاب کنند.
نرخ حق بیمه و حمایت‌های بیمه‌ای در این نوع بیمه، همانند ضوابط بیمه صاحبان حرف و مشاغل آزاد است. سازمان تامین اجتماعی سه سطح از تعهدات بیمه‌ای را برای زنان خانه‌دار درنظر گرفته است، نوع اول با نرخ پرداخت حق بیمه ۱۴درصد است و تنها شامل بازنشستگی و فوت بعد از بازنشستگی می‌شود. نوع دوم نرخ پرداخت حق بیمه ۱۶ درصد است و شامل بازنشستگی و فوت قبل و بعد از بازنشستگی می باشد و نوع سوم با نرخ پرداخت حق بیمه ۲۰ شامل تعهدات بازنشستگی، فوت و از کار افتادگی می شود و دو درصد از نرخ‌های مورد اشاره در تعهد دولت است.
در صورتی که فرد متقاضی بخواهد از مزایای درمانی این بیمه نیز استفاده کند باید به ازای هر نفر ماهیانه حق سرانه درمان که همه ساله به تصویب هیئت وزیران می‌رسد برای خود و افراد تحت تکفل پرداخت کند؛ اما از آنجایی‌که زنان خانه‌دار اغلب تحت تکفل همسران خود بوده و از نظر درمانی نیز تحت پوشش همسر خود هستند، ملزم به پرداخت حق سرانه درمان نخواهد بود.
در سال جدید بانوان کشور که فاقد پوشش بیمه‌ای بوده و مزدبگیر نیستند می‌توانند خود را بیمه کنند و از حمایت‌های تعریف شده برخوردار شوند. حتی زنانی که چندین سال سوابق بیمه‌ای دارند و در حال حاضر در جایی اشتغال به کار ندارند می‌توانند با انتخاب این نوع بیمه سوابق خود را تکمیل کنند و ضمن دریافت خدمات درمانی در آینده بازنشسته شوند و مستمری داشته باشند.
متقاضیان نیازی به مراجعه به شعب تامین اجتماعی ندارند. کافی است به سامانه غیرحضوری این سازمان به نشانی es.tamin.ir مراجعه کنند. در این سامانه شرایط  متقاضی از نظر سن، سابقه حق بیمه بررسی و در نهایت قرارداد هم منعقد می شود.
                           ",https://www.asriran.com/003Ufd
832855,۱۴۰۱/۰۱/۱۱,عمومی,فرصت های استخدامی برای شرکت های بزرگ فروردین 1401,,"شروع سال جدید می‌تواند بهترین فرصت برای تغییر در روند کاری و استخدامی باشد. ممکن است یکی از مهم‌ترین اهداف کارجویان در سال جدید این باشد که در شرکت‌های معتبر و بزرگ ایران استخدام شوند. خبر خوب این است که بسیاری از شرکت‌های نام آشنا و معتبر ایران آگهی‌های استخدامی خود را منتشر کرده‌اند و با مراجعه به ایران تلنت می‌توانید تمام این فرصت‌های شغلی را مشاهده کنید.

برای استفاده از این فرصت و استخدام در بهترین سازمان‌ها و شرکت‌های ایران، کافی است لیست آگهی های استخدام در شرکت های معتبر در ایران تلنت را مشاهده کنید و پس از ثبت نام و ساخت رزومه خود، برای فرصت‌های شغلی مرتبط با رزومه خود درخواست همکاری ارسال نمایید. در ادامه این مقاله قصد داریم تا از میان لیست فرصت های شغلی فروردین ۱۴۰۱ شرکت‌های معتبر، برخی از آنها را معرفی کنیم.
های وب
های وب یکی از شرکت‌های ارائه‌دهنده خدمات انتقال داده در ایران به شمار می‌آید که به عنوان یکی از بزرگ‌های این حوزه شناخته می‌شود. های وب در مسیر هدف خود یعنی پیشرفت در فن آوری اطلاعات و ارتباطات، همیشه به دنبال افراد متخصص بازار کار است و در حال حاضر نیز فرصت‌های شغلی خود را برای استخدام متخصصین منتشر کرده است. برخی از این فرصت‌های شغلی عبارت است از:

کارشناس تحقیقات بازار
تحلیلگر داده
مهندس شبکه
کارشناس WiFi
مدیر محصول بیمه
کارشناس ارشد محصولات بیمه
کارشناس کنترل کیفیت شبکه
کارشناس مجازی‌سازی

کوبل دارو
کوبل دارو از شرکت‌های دارویی خصوصی در ایران است که در زمینه ثبت، واردات، تولید، توزیع و فروش و بازاریابی دارو فعالیت می‌کند. برای اینکه بتوانید در این شرکت بزرگ دارویی ایران مشغول به کار شوید، اولین قدم بررسی آگهی‌های استخدامی آن است. برخی از فرصت‌های شغلی کوبل دارو در لیست فرصت‌های شغلی فروردین ۱۴۰۱ عبارت است از:

کارشناس ارشد تدارکات خارجی
کارشناس برنامه‌ریزی
رابط علوم پزشکی
کارشناس بازاریابی چند کانالی
مدیر گروه محصول
مشاور حقوقی
سرپرست استخدام
رابط علوم پزشکی

اسنپ
از شرکت‌های بزرگ ایران در صنعت تاکسی اینترنتی، اسنپ است که فعالیت خود را در این حوزه چند سالی است آغاز کرده و در طی این چند سال توانسته موفقیت بسیاری کسب کند. از این رو، افراد بسیاری به دنبال استخدام در اسنپ هستند و آگهی‌های استخدامی اسنپ را پیگیری می‌کنند. برای این دسته از افراد برخی از فرصت‌های شغلی اسنپ را در زیر نام می‌بریم:

معاون مدیر محصول
مهندس DevOps
تحلیلگر داده‌های رشد
کارشناس ارشد روابط عمومی
کارشناس ارشد توسعه سازمانی
پژوهشگر UX
مهندس نرم‌افزار (Golang)

دیجی کالا
وقتی صحبت از خرید آنلاین می‌شود، امکان ندارد که نامی از دیجی کالا آورده نشود. دیجی کالا از شرکت‌های بزرگ ایران در حوزه فروش آنلاین است که برای گسترش فعالیت و پیشرفت در این حوزه مدام به دنبال نیروی متخصص و کاربلد بازار کار است. برخی از فرصت‌های شغلی دیجی کالا در لیست فرصت‌های شغلی فروردین ۱۴۰۱ به شرح زیر می‌باشد:

ادمین پایگاه داده
سرپرست مالیاتی
کارشناس محتوای الکترونیک
تحلیلگر داده‌های تجاری
کارشناس زنجیره تامین
کارشناس CRO
کارشناس اتوماسیون بازاریابی
توسعه دهنده هوش تجاری

ایرانسل
ایرانسل از اپراتورهای تلفن همراه در ایران است که خدمات مخابراتی و محصولات و خدمات مرتبط با اینترنت از مهم‌ترین خدماتی است که این شرکت بزرگ به مشتریان خود ارائه می‌دهد. آگهی‌های استخدامی ایرانسل شامل شاخه‌های مختلف می‌شود و به این ترتیب افراد با مهارت‌های مختلف می‌توانند برای آنها اقدام کنند. برخی از این آگهی‌ها که به تازگی منتشر شده‌اند عبارت‌اند از:

کارشناس تدارکات NWG
حسابدار پروژه
حسابدار گزارشگری مالی دیجیتال، فین تک و سازمانی
مدیر اقتصاد نظارتی
هماهنگ‌کننده امور سایت‌یابی (مخابراتی)
مدیر کل رشد P&S دیجیتال
مدیر فروش سازمانی
مهندس امنیت CS ،IMS Core و RAN
کارشناس ارشد معماری امنیتی
مهندس امنیت شبکه Packet Core

برای کسب اطلاعات بیشتر به سایت کاریابی ایران تلنت مراجعه کنید.                           ",https://www.asriran.com/003Uf9
832884,۱۴۰۱/۰۱/۱۱,فرهنگی/هنری,آتش به جان گورهای ساسانی (+عکس),"این یادگارهای ارزشمند به گونۀ مجموعه‌ای و با شمار (تعداد) ۱۵ عدد در کوه تراشیده شده و ضروری است که وزارت میراث فرهنگی یا گِرداگرد آن را دورچینی و فنس‌کشی کند و یا نگهبان ویژه‌ای را برای آن به کار گیرد و در کل، چاره‌ای برای این مهم بیاندیشد تا بتوان از ویرانی بیشتر آن‌ها پیشگیری کرد.""","یک کنشگر و پژوهشگر میراث فرهنگی با انتشار تصاویری درباره وضعیت نگهداری و حفاظت از گوردخمه‌های تخت طاووس مرودشت که جزء آثار باستانی ساسانی هستند هشدار داد و گفت: حاشیه این گورها محل برپایی آتش برای استفادۀ مواد مخدر و پختن خوراک شده است.
 
به گزارش ایسنا، سیاوش آریا وضعیت این آثار باستانی را چنین تشریح کرده است: ""اُستودان‌ها (جای نگهداری استخوان مردگان) و گوردخمه‌های پساهخامنشی و ساسانی شهر باستانی استخر در بدترین شرایط نگهداری و حفاظتی جای گرفته و در گوشه‌ای به حال خود رها شده‌اند. دست‌اندازی‌ها به این یادمان‌های تاریخی و فرهنگی همچنان دنباله دارد.
 
این گوردخمه‌ها که برخی به گونۀ اُستودان در دل صخره‌ها و برخی به گونۀ گورسنگی روی کف صخره‌ها جای گرفته‌اند، بدون تعیین حریم و نگهداری و حفاظت و حتی تابلو معرفی در کنار جادۀ اصلی جلو چشم و یا در گوشه‌ای به حال خود رها شده‌اند و درون همۀ گورهای سنگی روی صخره‌ها، خار و خاشاک و گیاه روییده و از گِل و سنگ پر شده است. ترک و شکاف و شکستگی در برخی از این گورها پدیدار شده که خطری جدی برای این یادگارها به شمار می‌آید.""
 
این پژوهشگر میراث فرهنگی در استان فارس ادامه داد: ""برخی از افراد بومی و مسافران بدون توجه و شناخت بر روی این یادمان‌ها راه رفته و می‌نشینند، اما بدترین این بی‌مهری‌ها روشن کردن آتش برای استفاده مواد مخدر و پختن خوراک در کنار این یادمان‌های تاریخی و ریختن زباله و سبز شدن گُل‌سنگ‌ها درون این گورها است که باید آتش زدن درون گورها و وجود سرگین (مدفوع) گوسفندان درون دهانۀ گورها را به آن افزود. همچنین پایین یکی از گوردخمه‌ها را سودجویان نابخرد آتش زده‌اند که در بازدید سال‌های پیش، این آسیب وجود نداشته که در نگاره‌ها (عکس‌ها) کامل آشکار است.""
 
آریا اضافه کرد: ""باید دانست روی این یادمان‌ها که نزد کارشناسان و باستان‌شناسان ارزش فراوانی دارد، پژوهش و کار درخوری انجام نگرفته است، درحالی که برای مطالعات باستان‌شناسی و تاریخ و همچنین شرایط زیست اجتماعی آن روزگار بسیار ارزشمند است و باید در پاسداری از این دست یادمان‌ها بیشتر کوشش کرد. این درحالی است که این یادگارهای ارزشمند به گونۀ مجموعه‌ای و با شمار (تعداد) ۱۵ عدد در کوه تراشیده شده و ضروری است که وزارت میراث فرهنگی یا گِرداگرد آن را دورچینی و فنس‌کشی کند و یا نگهبان ویژه‌ای را برای آن به کار گیرد و در کل، چاره‌ای برای این مهم بیاندیشد تا بتوان از ویرانی بیشتر آن‌ها پیشگیری کرد.""
 
این یادمان‌ها در جنوب خاوری (شرقی) شهر تاریخی «استخر» و بر دیواره‌های سنگی پایانی کوه مِهر (رحمت) جای دارند. این مجموعه از هشت عدد گورسنگی در بلندای ۱۰ متری در خطی از خاور به باختر (از شرق به غرب) و هفت عدد اُستودان در بلندای ۱۵ متری و شمال گورهای سنگیِ نام برده‌شده، جای گرفته است. این مجموعه با نام گورهای تخت طاووس شناخته شده است و با نام اُستودان‌های تخت طاووس ۳ به ثبت ملی رسیده است.
 

                                          
                           ",https://www.asriran.com/003Ufc
832881,۱۴۰۱/۰۱/۱۱,اجتماعی ,دانشگاه تهران: حضور دانشجویان در کلاس‌های درس الزامی است,امتحانات پایان نیم‌سال جاری تمامی دانشجویان دانشگاه تهران به صورت کاملاً حضوری برگزار خواهد شد. در صورت لزوم کامل کردن دروس عملی ناتمام احتمالی در چند هفته پس از پایان امتحانات نیم‌سال جاری، قابل برنامه‌ریزی خواهد بود.,"کلاس‌های تمامی مقاطع تحصیلی دانشگاه تهران از روز یکشنبه ۱۴ فروردین ماه جاری به صورت حضوری برگزار می‌شود و با غیبت غیر موجه دانشجویان مطابق دستورالعمل اقدام خواهد شد.

به گزارش ایسنا، تمامی کلاس‌های درس و برنامه‌های آموزشی در تمام مقاطع تحصیلی از ۱۴ فروردین ۱۴۰۱ به صورت کاملا حضوری و بر اساس برنامه آموزشی نیم‌سال دوم ۱۴۰۱-۱۴۰۰ هر یک از دانشکدگان، دانشکده،‌ مرکز و مؤسسه دانشگاه، در محل پیش‌بینی‌شده برگزار خواهد شد.بر این اساس شرکت منظم دانشجویان در کلاس‌های درس که در حفظ و اعتلای کیفیت علمی یاددهی-یادگیری خود و دانشگاه تأثیر بسزایی دارد، الزامی است. همچنین دانشجویان که به دلایل غیرموجه غیبت داشته باشند، مشمول ضوابط و مقررات مندرج در بخشنامه‌ها، دستورالعمل‌ها و آئین‌نامه‌های آموزشی وزارت علوم، تحقیقات و فناوری و دانشگاه تهران خواهند بود.حضور اعضای هیأت علمی در محل خدمت و تشکیل کلاس درس بر اساس برنامه آموزشی اعلام شده برای نیم‌سال جاری، الزامی است و استفاده از تجارب و امکانات سخت‌افزاری و نرم‌افزاری ایجادشده طی مدت آموزش غیرحضوری، در خارج از ساعات رسمی هر کلاس و مشروط به آنکه به هیچ وجه جایگزین تشکیل کلاس به صورت حضوری نشود، بلامانع است.امتحانات پایان نیم‌سال جاری تمامی دانشجویان دانشگاه تهران به صورت کاملاً حضوری برگزار خواهد شد. در صورت لزوم کامل کردن دروس عملی ناتمام احتمالی در چند هفته پس از پایان امتحانات نیم‌سال جاری، قابل برنامه‌ریزی خواهد بود.
طبق تاکید دانشگاه تهران،‌ با توجه به این که حفظ سلامت دانشجویان، اعضای هیأت علمی و کارکنان غیرهیأت علمی مهمترین اولویت دانشگاه تهران عنوان شده است، تمام فعالیت‌ها بر اساس مفاد اطلاعیه‌های رسمی ستاد ملی مبارزه با کرونا و وزارت علوم، تحقیقات و فناوری انجام می‌شود و در صورتی که ضوابط و مقررات جدیدی از طرف وزارت علوم اعلام شود، مراتب در اسرع وقت اطلاع‌رسانی خواهد شد و مورد اقدام قرار خواهد گرفت.
                           ",https://www.asriran.com/003UfZ
832880,۱۴۰۱/۰۱/۱۱,ورزشی,توضیح فیفا درباره ویژگی‌های توپ جام جهانی ۲۰۲۲,"توپ رسمی مسابقات جام جهانی ۲۰۲۲ قطر ""الرحله"" نام دارد. این نام که به «سفر» ترجمه می‌شود، قبل از قرعه‌کشی مرحله گروهی در روز جمعه توسط فیفا و شریک تجاری خود آدیداس رونمایی شد.","فیفا اعلام کرد که توپ جام جهانی ۲۰۲۲ سریع‌ترین توپ در تاریخ جام‌های جهانی خواهد بود.

به گزارش ایسنا و به نقل از استار، فدراسیون جهانی فوتبال فیفا توپ رسمی مسابقات جام جهانی قطر در پایان سال جاری میلادی را معرفی کرد. این توپ را کمپانی آدیداس تولید کرده و قرار است در جام جهانی مورد استفاده قرار گیرد. 
توپ رسمی مسابقات جام جهانی ۲۰۲۲ قطر ""الرحله"" نام دارد. این نام که به «سفر» ترجمه می‌شود، قبل از قرعه‌کشی مرحله گروهی در روز جمعه توسط فیفا و شریک تجاری خود آدیداس رونمایی شد.
فیفا نوشت: این توپ نشان دهنده فوتبال با سرعت بالا خواهد بود، زیرا سریع‌تر از هر توپ دیگری در تاریخ مسابقات در هوا حرکت می‌کند.
تاکنون ۲۹ تیم جواز حضور در جام جهانی را به دست آوردند و ۳ تیم دیگر نیز در ادامه به این رقابت‌ها راه خواهند یافت. قرعه‌کشی این رقابت‌ها نیز فردا جمعه ساعت ۱۹:۳۰ دقیقه به وقت ایران برگزار می‌شود و تیم های راه یافته از جمله ایران حریفان خود را خواهند شناخت. 
                           ",https://www.asriran.com/003UfY
832879,۱۴۰۱/۰۱/۱۱,بین الملل,پنتاگون: روسیه در حال تجدید آرایش نیروهای خود برای حمله به اوکراین است,واشنگتن بر این اعتقاد است که جابه‌جایی نیروها با هدف اعزام مجدد آن‌ها در عملیات‌های آتی در خاک اوکراین صورت گرفته است.,"سخنگوی وزارت دفاع آمریکا تحرکات اخیر نیروهای نظامی روسیه در اطراف کی‌یف را نه عقب‌نشینی که «آرایش مجدد» این نیروها دانست و اینگونه ارزیابی کرد این تاکتیک به آن‌ها اجازه می‌دهد تا تلاش‌های خود را بر مناطق دیگر اوکراین متمرکز کنند.
به گزارش یورونیوز، «جان کربی» سخنگوی وزارت دفاع آمریکا تحرکات اخیر نیروهای نظامی روسیه در اطراف کی‌یف را نه عقب‌نشینی که «آرایش مجدد» این نیروها دانست و اینگونه ارزیابی کرد این تاکتیک به آن‌ها اجازه می‌دهد تا تلاش‌های خود را بر مناطق دیگر اوکراین متمرکز کنند.
وی با اشاره به اینکه تنها حدود ۲۰ درصد نیروهای روس مستقر در اطراف پایتخت اوکراین در حال جابه‌جا شدن هستند، مسیر آن ها را جاده شمالی منتهی به بلاروس عنوان کرد. این مقام پنتاگون گفت که اگر مسکو در کاستن از تنش‌ها جدی است باید این سرباز ها را به خانه بازگرداند.
کربی تاکید کرد که واشنگتن بر این اعتقاد است که جابه‌جایی نیروها با هدف اعزام مجدد آن‌ها در عملیات‌های آتی در خاک اوکراین صورت گرفته است.
اکثر نیروهای روس که به سمت بلاروس در حرکت هستند عضو گردان‌هایی هستند که در نزدیکی فرودگاه هوستومل درگیر جنگی سخت با سربازان اوکراینی طی روزهای پایانی ماه فوریه بودند.                           ",https://www.asriran.com/003UfX
832878,۱۴۰۱/۰۱/۱۱,بین الملل,خالد مشعل: ماه رمضان آبستن حوادث غافلگیرکننده‌ای خواهد بود,بحران روسیه و اوکراین به ملت ما درس می‌دهد که باید تصمیم بگیریم که چه می‌خواهیم، ​​دیدگاه خود را در میدان تحمیل کنیم و به آنچه درباره ما گفته می‌شود، اهمیت ندهیم.,"ایسنا: رئیس دفتر سیاسی جنبش مقاومت اسلامی حماس در خارج اعلام کرد که روزهای آینده و ماه مبارک رمضان آبستن حوادث غافلگیرکننده‌ای خواهد بود.
 
به گزارش خبرگزاری فلسطینی سما، «خالد مشعل» رئیس دفتر سیاسی جنبش مقاومت اسلامی حماس در خارج در سخنانی در جریان یک همایش مجازی تحت عنوان «مقاومت ادامه دارد» گفت که عملیات قهرمانانه تل‌آویو حامل پیامی مهم بود و آن اینکه مقاومت راهی صحیح و درست است.
 
وی در ادامه تصریح کرد: مقاومت در فلسطین از منطقه‌ای به منطقه دیگر و نسلی به نسل دیگر منتقل می‌شود و گاهی شاهد عملیات‌های مقاومتی در غزه، گاهی در کرانه باختری و گاهی در اراضی اشغالی ۴۸ هستیم.
 
مشعل افزود: ملت فلسطین همچنان رو به پیشرفت است و دشمن صهیونیستی در حالت پسرفت و قهقرا.
 
وی در ادامه به بحران اوکراین اشاره کرد و گفت: بحران روسیه و اوکراین به ملت ما درس می‌دهد که باید تصمیم بگیریم که چه می‌خواهیم، ​​دیدگاه خود را در میدان تحمیل کنیم و به آنچه درباره ما گفته می‌شود، اهمیت ندهیم.
 
رئیس دفتر سیاسی جنبش مقاومت اسلامی حماس در خارج عنوان کرد که نبرد شمشیر قدس پوزه دشمن را به خاک مالید و امید امت به نابودی رژیم اشغالگر را زنده کرد.
 
وی خاطر نشان کرد که روزهای آینده و ماه مبارک رمضان آبستن حوادث غافلگیرکننده‌ای خواهد بود و مقاومت و پایداری ملت فلسطین به ویژه در قدس و شیخ جراح طرح‌ها و توطئه‌های دشمن را نقش برآب خواهد کرد.                           ",https://www.asriran.com/003UfW
832877,۱۴۰۱/۰۱/۱۱,سلامت,نوشیدنی محبوبی که موجب خستگی می‌شود,طبق مطالعات انجام شده توسط محققان، نوشیدن یک اسپرسو دوبل می‌تواند چرخه طبیعی خواب بدن شما را تا یک ساعت از بین ببرد.,"کافئین محرکی است که در نوشیدنی‌هایی مانند قهوه و چای همچنین نوشیدنی‌های انرژی‌زا و نوشابه‌های گازدار یافت می‌شود.

به نقل از نیوز، نیمه عمر کافئین حدود ۴ تا ۶ ساعت است، به این معنی که بدن شما نیمی از مقدار کافئین مصرفی را در این مدت پردازش می‌کند و ۶ ساعت پس از مصرف کافئین، همچنان اثرات کافئین مانند احساس هوشیاری یا بیداری را احساس می‌کنید.
بنابراین اگر می‌خواهید از ساعت ۹ شب به رختخواب بروید، باید نوشیدن کافئین را حداکثر بعد از ساعت ۳ بعدازظهر متوقف کنید.
طبق مطالعات انجام شده توسط محققان، نوشیدن یک اسپرسو دوبل می‌تواند چرخه طبیعی خواب بدن شما را تا یک ساعت از بین ببرد.
علیرغم ایجاد احساس هوشیاری و بیداری، کافئین بیش از حد به دو دلیل می‌تواند باعث احساس خستگی شود؛ اولین مورد این است که کافئین می‌تواند برنامه خواب شما را مختل کند چون شما به اندازه کافی استراحت نمی‌کنید و مورد دوم کافئین آدنوزین را مسدود می‌کند، ماده شیمیایی که شما را خسته می‌کند.
آدنوزین تجمع می‌یابد سپس وقتی کافئین از بین می‌رود، به یکباره آزاد و باعث می‌شود واقعا احساس خستگی کنید.
کارشناسان توصیه می‌کنند که چای و قهوه خود را به چای و قهوه بدون کافئین تغییر دهید یا اگر باعث خستگی شما می‌شود، کافئین را به تدریج حذف کنید.
نتایج این تحقیق در نشریه  Science Translational Medicine منتشر شده است.
                           ",https://www.asriran.com/003UfV
832876,۱۴۰۱/۰۱/۱۱,عمومی,دیدنی های امروز؛ از پنگوئن های آفریقایی تا قرنطینه سفت و سخت شهر شانگهای چین,قرنطینه در قرنطینه در شهر شانگهای چین، جنگ اوکراین، پنگوئن های آفریقایی و انتخابات ریاست جمهوری فرانسه,"زخمی شدن کودک 3 ساله اوکراینی در حمله موشکی روسیه به شهر ""ماریوپول"" اوکراین/ رویترز 						       							یک کارشناس پزشکی قانونی پلیس اسراییل در صحنه تیراندازی مرگبار در خیابانی در شهر "" بنی براک"" در حومه شهر تل آویو/ رویترز 						       							موانع ایجاد شده در مناطق تحت قرنطینه شدید در شهر قرنطینه شده شانگهای چین/ رویترز 						                      							نخست وزیر کانادا در حال نقاشی با یک کودک/ رویترز 						       							مرکز انباشت زباله در شهر دهلی هند/ رویترز 						       							محافظت از مجسمه های در شهر ""لویو"" در غرب اوکراین در برابر حملات احتمالی روسیه/ رویترز 						       							آخرین مراحل نصب مجسمه های مردان کِشتی ساز در بندر گلاسکو انگلیس/ گاردین 						       							اعتراض مردم شهر ""پورتوپرنس"" (پایتخت) هاییتی به افزایش موارد آدم ربایی های مرتبط با باندهای خلافکار در این شهر/ خبرگزاری فرانسه 						       							نصب پوستر نامزدهای انتخابات ریاست جمهوری در شهر پاریس فرانسه/ خبرگزاری فرانسه 						       							پنگوئن های آفریقایی در ساحل شهر ""کیپ تاون"" آفریقای جنوبی/ گتی ایمجز 						       							توزیع غذای گرم در شهر بندری ""اودسا"" اوکراین/ شاتر استوک 						       							معدوم کردن هزاران بطری مشروبات الکلی از سوی پلیس در شهر احمدآباد هند. مشروبات الکلی در این ایالت غربی هند ممنوع است./ آسوشیتدپرس 						                                   ",https://www.asriran.com/003UfU
832875,۱۴۰۱/۰۱/۱۱,ورزشی,فدراسیون فوتبال: فیفا ضرب الاجلی برای توضیح درباره اتفاقات مشهد تعیین نکرده؛ به هیچ وجه نخواسته اند که تا قبل از قرعه‌کشی جام جهانی توضیحات خود را ارائه دهیم/ در قطر با اینفانتینو دیدار می کنیم,برای رعایت پروتکل های بهداشتی از ابتدا قرار نبود هواداران در ورزشگاه حضور پیدا کنند اما ناگهان ظرف ۷۲ ساعت تصمیم گرفته شد هواداران هم به ورزشگاه بیایند.,"سرپرست دپارتمان حقوقی فدراسیون فوتبال با تایید نامه فیفا اعلام کرد که فدراسیون جهانی فوتبال ضرب الاجلی برای این موضوع تعیین نکرده است.
 
صفی الله فغانپور در گفت و گو با فارس، درمورد درخواست فیفا از فدراسیون فوتبال ایران برای ارائه توضیحات نسبت به اتفاقات دیدار ایران و لبنان در مشهد اظهار داشت: در نامه‌ای که فیفا الان فرستاده موضوع خاصی وجود ندارد. با وجود اینکه در بازی ایران و لبنان ناظر فیفا حضور داشت و اتفاقات را گزارش کرد اما فیفا از فدراسیون فوتبال خواسته توضیحاتی نسبت به وقایع رخ داده شرح بدهد.
 
وی افزود: منظور فیفا این است آیا موانع موجود در این بازی طبیعی و منطقی بود؟ البته فیفا در این نامه درخصوص اینکه بانوان در بازی‌های قبلی تیم ملی حضور داشتند نکاتی را اعلام کرده و گفته است وقتی بانوان در سال ۲۰۱۹ و در زمان ریاست مهدی تاج در دیدار تیم ملی حضور یافتند، فصل جدیدی از حضور بانوان و تحول در فوتبال ایران آغاز شد. فیفا از این موضوع تشکر کرده اما درباره بازی ایران و لبنان توضیحات خواسته است.
 
سرپرست دپارتمان حقوقی فدراسیون فوتبال اضافه کرد: اکنون فدراسیون درصدد است توضیحات کامل و تفصیلی خود را به فیفا ارائه بدهد. برای رعایت پروتکل های بهداشتی از ابتدا قرار نبود هواداران در ورزشگاه حضور پیدا کنند اما ناگهان ظرف ۷۲ ساعت تصمیم گرفته شد هواداران هم به ورزشگاه بیایند. اکنون میرشاد ماجدی و برخی مسئولان فدراسیون فوتبال برای قرعه‌کشی جام جهانی در قطر حضور دارند و قرار شده دیداری با اینفانتینو داشته باشند.
 
فغانپور درمورد اینکه آیا فیفا برای ارائه توضیحات فدراسیون فوتبال ضرب‌الاجلی تعیین کرده است، پاسخ داد: هیچ ضرب‌الاجلی تعیین نشده و فقط فیفا گزارش خواسته است.
 
وی درمورد اینکه با این تفاسیر فیفا نخواسته توضیحات فدراسیون قبل از قرعه‌کشی جام جهانی ارائه شود، گفت: به هیچ وجه چنین درخواستی در نامه فیفا مطرح نشده است. به نظر می‌آید در این مقطع موضوع خاصی اتفاق نیفتد زیرا ناظران فیفا حضور داشتند و خودشان هم شرایط را دیدند.                           ",https://www.asriran.com/003UfT
832872,۱۴۰۱/۰۱/۱۱,اجتماعی ,نکته/ فقط دختران در مشهد بلیت جعلی داشتند و پسران نه؟!,می‌توان پرسید این چه جور بلیت جعلی بود که فقط دختران و زنان در دست داشتند و پسران و آقایان نه؟!,عصر ایران؛ سروش بامداد- اتفاقات بازی ایران و لبنان در مشهد و جلوگیری از ورود دختران به رغم تعهد به فیفا و در عین حال نگرانی از تبعات داخلی و خارجی، پاره‌ای از کار به دستان را به طرح ادعاهایی واداشته که قابل تأمل است.این افراد هم می‌خواهند تندروهای داخلی نرنجند و سراغ‌شان نروند و هم نهادهای بین‌المللی تحریم و تعلیق‌شان نکنند و به همین خاطر موارد متعددی را مطرح می‌کنند از جمله این که بلیت‌هایی که دختران مراجعه کننده در دست داشتند جعلی بوده است و لابد به زودی متهم معرفی خواهد شد.هر چند این سخن به معنی آن است که بلیت‌ها را بر اساس جنسیت فروخته بودند و این هم خلاف ادعاهای دیگر است اما می‌توان پرسید این چه جور بلیت جعلی بود که فقط دختران و زنان در دست داشتند و پسران و آقایان نه؟!                           ,https://www.asriran.com/003UfQ
832873,۱۴۰۱/۰۱/۱۱,اجتماعی ,جزئیات بازگشایی مدارس استثنایی از ۱۴ فروردین,دستورالعمل خوابگاه‌های دانش‌آموزان استثنایی با هماهنگی وزارت بهداشت و معاونت تربیت بدنی و سلامت تنظیم و متعاقباً ارسال خواهد شد.,"بر اساس اعلام سازمان آموزش و پرورش استثنایی و از 14 فروردین ماه، فعالیت تمام عوامل اجرایی، آموزشی، توانبخشی، پرورشی، مراقبین سلامت، مشاوره و مددکاری، مطابق ابلاغ و جدول برنامه هفتگی، در تمامی مدارس استثنایی، مراکز آموزشی و توان‌بخشی مشکلات ویژه یادگیری و مراکز راهنمایی و مشاوره و تمامی دوره‌های تحصیلی از جمله؛ پیش از دبستان، به صورت «حضوری» است.

به گزارش ایسنا، با توجه به تصمیم ستاد ملی مدیریت کرونا مبنی بر حضوری شدن آموزش‌های مدارس و دانشگاه‌ها و پیرو ابلاغ دستورالعمل حضوری شدن مدارس دفتر وزارتی، نظر به شرایط نوآموزان و دانش ‌آموزان استثنایی و ضرورت ارائه خدمات و آموزش‌های حضوری به آنان جهت جلوگیری از افت تحصیلی و پیامدهای ناشی از آن، سازمان آموزش و پرورش استثنایی ضمن تاکید بر رعایت کامل مفاد دستورالعمل وزارتی، دستورالعمل شرایط حضوری شدن مدارس و مراکز استثنایی در زمان باقی مانده سال تحصیلی ۱۴۰۱-۱۴۰۰ را به استان ها ابلاغ کرد.
حمید طریفی حسینی، رئیس سازمان آموزش و پرورش استثنایی پیش از این درباره روند بازگشایی مدارس استثنایی با توجه به مصوبه ستاد ملی مبارزه با کرونا در جلسه ششم فروردین ۱۴۰۱ گفته بود: در مدارس استثنایی با توجه به کم بودن تعداد دانش‌آموزان در هر کلاس، لزوم ارائه آموزش‌ها به صورت عملی، عینی و مجسم، امکان ارائه خدمات توانبخشی به صورت انفرادی و استقبال خانواده‌ها از آموزش‌های حضوری، از آبان ماه سال گذشته به تدریج در بسیاری از مناطق کشور فعالیت‌های آموزشی، پرورشی و توانبخشی این مدارس با رعایت شیوه‌نامه‌های بهداشتی به صورت حضوری یا ترکیبی دنبال ‌شده است.
به گفته وی ضرورت حضوری بودن فعالیت‌های مدارس استثنایی با توجه به ماهیت عملی و کاربردی آموزش‌ها، ویژگی‌ها و نیازهای خاص آموزشی، پرورشی و توانبخشی دانش آموزان استثنایی بیش از مدارس عادی احساس می‌شود.  در شرایط کنونی، با توجه به تغییر فصل و معتدل شدن هوا، فراهم شدن امکان تهویه هوا به صورت طبیعی در کلاس‌های درس، واکسیناسیون گسترده معلمان، دانش آموزان و آحاد جامعه در کشور و بنا بر تصمیم ستاد ملی مبارزه با بیماری کرونا می‌توانیم با رعایت شیوه نامه‌های بهداشتی ادامه فعالیت‌های تمام مدارس استثنایی را به صورت کاملا حضوری داشته باشیم.
طریفی حسینی با اشاره به اینکه با این حال، شرایط و اقتضائات برخی از دانش آموزان استثنایی دارای مشکلات خاص، همچون «نقص شدید دستگاه ایمنی» مورد توجه قرار خواهد گرفت، به تدوین شیوه‌نامه آموزش‌های حضوری مدارس توسط وزارت آموزش و پرورش با همکاری وزارت بهداشت و ستاد ملی مبارزه با بیماری کرونا اشاره و اظهار کرد: این شیوه‌نامه با در نظرگرفتن شرایط جدید کشور در زمینه کنترل بیماری کرونا در سال جدید تدوین شده است.
برخی مفاد این دستورالعمل به شرح زیر است:
- فعالیت تمامی عوامل اجرایی، آموزشی، توان‌بخشی، پرورشی، مراقبین سلامت، مشاوره و مددکاری، مطابق ابلاغ و جدول برنامه هفتگی، در تمامی مدارس استثنایی، مراکز آموزشی و توان‌بخشی مشکلات ویژه یادگیری و مراکز راهنمایی و مشاوره و تمامی دوره‌های تحصیلی از جمله؛ پیش از دبستان، به صورت حضوری است.  
- فرایند آموزش و ارزشیابی دروس شایستگی فنی و غیر فنی در شاخه فنی و حرفه‌ای/ متوسطه کاردانش خاص دانش‌آموزان با نیازهای ویژه و استاندارد آموزش مهارت در شاخه کاردانش تکمیل و برای اجرای درس کارآموزی/ کارورزی، برنامه‌ریزی شود.  
- نظارت بر آموزش دانش‌آموزان تلفیقی و فراگیر بر عهده مدرسه پشتیبان و نظارت بر آموزش دانش‌آموزان با کم توانی ذهنی که در مدارس روستایی و مناطق صعب العبور مشغول به تحصیل هستند، بر عهده مدیر مدرسه استثنایی است که نوآموز و دانش‌آموز در آن  ثبت نام شده است.
- برنامه‌ریزی جهت دسترسی دانش‌آموزان نیازمند به خدمات توانبخشی به گونه‌ای باشد که هیچ دانش‌آموزی از دریافت خدمات درمانی داخل و خارج از مدرسه، باز نماند. تمامی فعالیت‌های تیم توان‌بخشی، مشاوره و مددکاری، همانند فعالیت‌های آموزشی در مدرسه به صورت حضوری است.
- حضور نوآموزان و دانش‌آموزان مبتلا به کرونا، پس از طی مراحل درمانی و با تأیید پزشک، در مدرسه الزامی است.   
- مدیران مدارس استثنایی با هماهنگی انجمن اولیاء و مربیان، تمهیدات لازم را نسبت به تأمین و ساماندهی سرویس ایاب و ذهاب نوآموزان و دانش‌آموزان تا پایان سال تحصیلی، برابر ضوابط فراهم کنند.
- دستورالعمل خوابگاه‌های دانش‌آموزان استثنایی با هماهنگی وزارت بهداشت و معاونت تربیت بدنی و سلامت تنظیم و متعاقباً ارسال خواهد شد.
ضروری است اداره آموزش و پرورش استثنایی استان با بهره‌گیری از تمامی ظرفیت‌های موجود جهت راهبری و نظارت بر فعالیت‌های آموزشی، توان‌بخشی و پرورشی مدارس تحت پوشش در سطح استان، اقدامات لازم را در خصوص اجرایی شدن این بخشنامه، معمول کند.
                           ",https://www.asriran.com/003UfR
832874,۱۴۰۱/۰۱/۱۱,اجتماعی ,محکومیت نوجوان انگلیسی به دلیل توییت نژادپرستانه فوتبالی,به گفته دادگاه 'کیدمینستر' (مرکز انگلیس)، این نوجوان ابتدا سعی کرده بود با تغییر نام کاربری خود در شبکه اجتماعی از عدالت فرار کند.,"یک نوجوان  به اتهام اظهار نظر نژادپرستانه در توییتر در دادگاهی در بریتانیا به شش هفته زندان محکوم شد. او علیه فوتبالیست رنگین پوست انگلیس ""مارکوس راشفورد"" متن نژادپرستانه در توییتر منتشر کرده بود.
 
به گزارش عصرایران به نقل از خبرگزاری فرانسه، جاستین لی پرایس ۱۹ ساله در ۲۰ تیرماه ۱۴۰۰ پس از اینکه مارکوس راشفورد بازکن تیم ملی انگلیس ضربه پنالتی خود را در فینال یورو در مقابل ایتالیا از دست داد، نظر خود را توییت کرده بود.
 
به گفته دادگاه 'کیدمینستر' (مرکز انگلیس) در روز چهارشنبه این نوجوان ابتدا سعی کرده بود با تغییر نام کاربری خود در شبکه اجتماعی از عدالت فرار کند.
 
سپس حقایق را در زمان دستگیری و پیش از اینکه اعتراف کند که نویسنده این توییت بوده، انکار کرده بود.
 
دادستان مارک جانسون اظهار داشت: ""این نوجوان یک فوتبالیست را به دلیل رنگ پوستش مورد هدف قرار داده و عمل وی به وضوح نژادپرستانه و نفرت انگیز است"".
 
وی افزود: ""امیدوارم این پرونده این پیام را بدهد که ما نژادپرستی را تحمل نخواهیم کرد و متخلفان تاحد امکان تحت پیگرد قانونی قرار خواهند گرفت"".
 
علاوه بر مارکوس راشفورد، بازیکنان جیدون سانچو و بوکایو ساکا نیز پس از از دست دادن ضربه های پنالتی مورد حملات نژادپرستانه قرار گرفته و شکست انگلیس مقابل ایتالیا را قطعی کردند.
 
 این ناکامی ها رویای کل کشوری را که امیدوار بود ۵۵ سال بعد از موفقیت در جام جهانی ۱۹۶۶ دومین عنوان بزرگ را کسب کند درهم شکست.
 
در سپتامبر ۲۰۲۱، دادگاه بریتانیا یکی دیگر از هواداران فوتبال را به اتهام توهین های نژادپرستانه در فیس بوک و هدف قراردادن ۳ بازیکن رنگین پوست، راشفورد، سانچو و ساکا به حبس تعلیقی محکوم کرده بود.                           ",https://www.asriran.com/003UfS
832871,۱۴۰۱/۰۱/۱۱,اقتصادی,قیمت نفت دوباره سقوط کرد,آنگوس تایلر، وزیر انرژی استرالیا و سخنگوی آژانس بین المللی انرژی اعلام کرد این سازمان قرار است روز جمعه نشست اضطراری وزیران را برای صحبت درباره تامین نفت برگزار کند.,"ایسنا: قیمت نفت در معاملات روز پنج شنبه بازار جهانی تحت تاثیر چشم انداز آزادسازی ۱۸۰ میلیون بشکه نفت از ذخایر استراتژیک آمریکا در چند ماه آینده، بیش از پنج دلار در هر بشکه سقوط کرد.
 
بهای معاملات نفت برنت برای تحویل در ماه مه پنج دلار و ۴۷ سنت معادل ۴.۸ درصد کاهش یافت و به ۱۰۷ دلار و ۹۸ سنت در هر بشکه رسید. قرارداد تحویل مه روز جاری منقضی می شود و قرارداد تحویل ژوئن با پنج دلار و ۲۲ سنت کاهش، ۱۰۶ دلار و ۲۲ سنت در هر بشکه بود.
 
بهای معاملات وست تگزاس اینترمدیت آمریکا برای تحویل در ماه مه شش دلار و شش سنت معادل ۵.۶ درصد کاهش یافت و به ۱۰۱ دلار و ۷۶ سنت در هر بشکه رسید، در حالی که ابتدای معاملات تا مرز ۱۰۰ دلار و ۸۵ سنت عقب نشینی کرده بود.
 
سه منبع آگاه به رویترز اعلام کردند که جو بایدن، رئیس جمهور آمریکا اواخر روز پنج شنبه برنامه برداشت از ذخایر استراتژیک آمریکا را اعلام خواهد کرد. این اقدام با هدف پایین بردن قیمت بنزین صورت می گیرد که پس از حمله نظامی روسیه به اوکراین به رکورد بالایی صعود کرده است.
 
آنگوس تایلر، وزیر انرژی استرالیا و سخنگوی آژانس بین المللی انرژی اعلام کرد این سازمان قرار است روز جمعه نشست اضطراری وزیران را برای صحبت درباره تامین نفت برگزار کند.
 
خبر آزادسازی احتمالی نفت از سوی آمریکا، نشست روز پنج شنبه وزیران اوپک پلاس که انتظار می رود برنامه افزایش تدریجی تولید را حفظ کنند، تحت الشعاع قرار داد.
 
بر اساس گزارش رویترز، معاملات نفت روز چهارشنبه تحت تاثیر نگرانیهای عرضه پس از بی نتیجه ماندن مذاکرات صلح میان روسیه و اوکراین، با سه درصد افزایش بسته شده بود.                           ",https://www.asriran.com/003UfP
832868,۱۴۰۱/۰۱/۱۱,فرهنگی/هنری,چشم‌انداز ایران؛ روحانی و سرمایۀ اجتماعی اصلاح‌طلبان,«روحانی هیچ‌گاه رابطۀ خوبی با اصلاح‌طلبان برقرار نکرد و سرمایۀ اجتماعی ما را سوزاند»- علی شکوری‌راد در گفت‌و‌گو با مجله,"عصر ایران؛ سروش بامداد- با این که دوماهنامۀ «چشم‌انداز ایران» ویژه‌نامۀ نوروزی به معنی رایج کلمه ندارد اما چون شمارۀ 132 بی اشارات نوروزی نیست و بر جلد آن تاریخ فروردین 1401 هم نشسته به همین خاطر در شمار مجلات نوروزی آورده‌ام.   پس از سرمقاله با نوشتۀ محمد‌علی دادخواه وکیل پرآوازۀ ایرانی رو‌به‌رو می شویم که دربارۀ نوروز نوشته و آن را «نوید همبستگی» دانسته است: «نوروز، جشن پیوند همۀ پیکرهای طبیعت با یکدیگر از یک سو و دل‌بستگی انسان به آن از جانب دیگر است. کدام اکسیر همانند مهر و عشق ما را به یکدیگر نزدیک می‌سازد؟ این پیام نوروز است که جهان، نو می‌شود و تو نیز درون و بیرون را نو گردان اما به یاد داشته باش همسایۀ تهی‌دست و بی‌نوا نیز نو پوشد و نخست، تن‌پوش دیگران تازه گردان و سپس به تن‌پوش خود پرداز.»
   چشم‌انداز ایران، سیاسی و راهبردی است و طبعاً باید سراغ مقالات جدی‌تر آن رفت و از همه شاخص‌تر سرمقالۀ مدیر مجله و یکی از قدیمی‌‌ترین مبارزان سیاسی ایران، لطف‌الله میثمی است با عنوان «حذف، خشونت و فساد» و در بند آخر مطلب از علی رضا‌قلی در شمار‌ه‌های 89 و 90 همین مجله را نقل می‌کند و می‌توان حدس زد که جامعه‌شناس فقید ایرانی یا مجال مطالعۀ این مقالۀ مستند به نوشتۀ او را نیافته یا در واپسین دم حیات خوانده چون در آغاز نوروز درگذشت و چهارشنبه نهم فروردین 1401 به خاک سپرده شد. آنجا که می‌نویسد:    «علی رضا‌قلی تحقیقاتی دربارۀ نمونه ای از برون رفت فساد انجام داده با عنوان ""فساد گسترده و اصلاحات نهادی"" و به دوران ""غازان خان"" نهمین حاکم مغول در ایران اشاره می‌کند که فساد، به حدی زیاد شده بود که تمام منابع طبیعی را بلوک‌های قدرت بلعیده بودند و کارد به استخوان رسیده بود تا آنجا که اسب ها هم قوت لایموت نداشتند.   غازان‌خان اما تدبیری اندیشید و با انتخاب مرد فرهیخته‌ای همچون خواجه رشیدالدین فضل‌الله به صدارت، اصلاحات دامنه‌داری را شروع کرد و موفق شدند. این اصلاحات با الهام از قانون یاسای چنگیزی انجام گرفت.»  مهندس میثمی آنگاه می‌نویسد: «حال نباید در یک پروسۀ بیداری نفس از خودمان بپرسیم که با داشتن کتابی به نام قرآن و نهج‌البلاغه و قانون اساسی ثمرۀ انقلاب و افراد فرهیخته چرا نمی‌توانیم به اصلاحات گسترده دست بزنیم؟»   نتیجۀ نهایی هم این است: «تنها چاره برای برون‌رفت از این وضع، بازبینی و بازگشت به قانون اساسی و انتخابات آزاد و روی کار آمدن افراد فرهیخته و مدیر و پاک‌دست است که اکنون خانه نشین شده‌اند.»  به جرأت می‌توان گفت که در میان اهل قلم و سیاست کمتر کسی به اندازۀ او بر بازگشت به قانون اساسی تأکید دارد و اگر غیر‌متعارف به نظر می‌رسد به خاطر آن است که تریبون‌های رسمی کمتر به قانون اساسی می‌پردازند و اگر گاهی اشارتی می‌شود تنها به برخی اصول است حال آن‌که در نگاه لطف‌الله میثمی یک کل است.   گفت‌و‌گوی چشم‌انداز ایران با علی شکوری‌راد دبیر کل پیشین حزب اتحاد ملت هم خواندنی و پرنکته است خاصه آنجا که می‌گوید: « روحانی هیچ‌وقت رابطۀ خوبی با اصلاح طلبان برقرار نکرد و این باعث شد رابطۀ ما تقریباً در هشت سالی که آقای روحانی رییس جمهوری بود صرفاً همان افطاری ماه رمضان باشد و هیچ وقت مجالی برای ارتباط ما با آقای روحانی فراهم نشد.»   مجله یادآور می‌شود: ""در سال‌های 92 و 96 که اصلاح‌طلبان برای انتخاب ایشان مایه گذاشتند "" و او توضیح می‌دهد: «برای این که زمینۀ اعتماد خوبی ایجاد نشده بود و خیلی زود همان اعتماد اندک اصلاح‌طلبان به روحانی فروریخت، یعنی تنها 6 ماه بعد از انتخابات 96».   شکوری‌راد می‌گوید: «‌کارهای روحانی در دولت اول قابل دفاع است اما در دورۀ دوم نمی‌شود از او دفاع کرد چون باعث فروریختن اعتماد عمومی شد و اعتماد به وجود آمده را سوزاند. هم اعتبار اجتماعی خودش را از دست داد و هم سرمایۀ اجتماعی ما را سوزاند.»   دبیر کل پیشین حزب اعتماد ملت نقطه ضعف حسن روحانی را در عملکرد حسین فریدون می‌داند و می‌گوید: «عامل بسیار زیاد ناکامی برای دولت روحانی برادر او بود» و تصریح می‌کند: « بعد از دستگیری او همه چیز تمام شد.»   گفت‌‌و‌گو با فرشاد مؤمنی هم مثل همیشه خواندنی است خاصه آنجا که به سخنی از دکتر بشیریه استناد می‌کند و می‌گوید: «مهم‌ترین عامل فروپاشی رژیم پهلوی این بود که هر چهار کانال تصمیم‌گیری به تسخیر غیر مولدها درآمده بود. این چهار کانال عبارت‌اند از بورس، بانک مرکزی، بانک‌های خصوصی و بودجۀ عمومی دولت.»
   وی اضافه می‌‌کند: «وجه غالب این چهار مؤلفه اکنون هم جریان دارد و تنها و تنها در کادر مفهوم اقتصاد سیاسی تسخیرشدگی قابل درک است و گرنه آنچه دارد انجام می‌شود نه نسبتی با منافع ملی دارد نه با کیفیت زندگی مردم و نه با ارتقای بنیۀ تولیدی و از همه شگفت‌آورتر نه نسبتی با اقتضائات حکومت.»    برای این که بدانیم چشم‌انداز ایران تا چه اندازه متنوع است اشاره به گفت‌و‌گو با «پیر محمد ملازهی» ضرورت دارد دربارۀ ادعای حنفی بودن طالبان:
  «طالب، وارث قدرت قومی پشتون با توجیه اسلامی برگرفته از فقه حنفی مکتب دیوبندی است ولی مطابق و نعل به نعل احکام فقهی جهت‌گیری نمی‌کند. دشمنی او با مخالف، فراتر از تاجیک و ازبک و قومی و مذهبی است و در چارچوب قدرت طلبی قومی قابل توضیح است نه فقه حنفی و این دو مقوله را باید از هم جدا کرد.»  در روزگاری که مجلات ایدیولوژیک چندان جذابیت ندارند انتشار یک مجلۀ ایدیولوژیک و انتقادی کاری آسان نیست و این نکته را ناصر تکمیل همایون هم در نوشتۀ خود آورده است: «مجلۀ شما هم ایدیولوژیک است و هم جذاب. هم آگاهی‌بخش و هم غیر‌متعصبانه و بیش از دیگر مجلات صبغۀ علمی و صادقانه دارد» و به طور ویژه به خاطر مقالات افغانستان تشکر کرده چرا که «افغانستان کشوری آفریقایی یا آمریکایی نیست و جایگاهی والا در مجموعۀ سرزمین های وارث تمدن ایرانی دارد.»
 
                            ",https://www.asriran.com/003UfM
832870,۱۴۰۱/۰۱/۱۱,اجتماعی ,ضرغامی: مشهد مقدس قطب گردشگری ایران اسلامی است,مشهد سالانه بیش از ۳۰میلیون زائر دارد و در سونامی سفر نوروز امسال که گردشگری وضعیت فوق‌العاده‌ای پیدا کرد، با وجود قرار گرفتن ۵۰ درصد مراکز اقامتی کشور در مشهد بدون کمک مسئولان امکان ایجاد بحران وجود داشت.,"ضرغامی در مراسم افتتاح «ایوان سلام» در پایانه مسافربری امام‌رضا(ع) مشهد گفت: مشهد مقدس قطب گردشگری ایران اسلامی است و این به معنای ارزش، اهمیت، جاذبه‌ها و مزیت‌های گردشگری این شهر است که بخش زیادی از آن مدیون وجود بارگاه ثامن الحجج(ع) است.

به گزارش ایسنا، سیدعزت‌الله ضرغامی با بیان این مطلب اظهار کرد: گردشگری زیارت مربوط به وجود مقدس حضرت رضا (ع) است که هر طرح و برنامه‌ای بخواهد اجرا شود باید به این مزیت نسبی توجه شود.
وی ادامه داد: مشهد سالانه بیش از ۳۰میلیون زائر دارد و در سونامی سفر نوروز امسال که گردشگری وضعیت فوق‌العاده‌ای پیدا کرد، با وجود قرار گرفتن ۵۰ درصد مراکز اقامتی کشور در مشهد بدون کمک مسئولان امکان ایجاد بحران وجود داشت.
وزیر میراث فرهنگی، گردشگری و صنایع‌دستی تصریح کرد: از تمام افراد و مسئولانی که کمک کردند تا مشکل بر طرف شود، تشکر می‌کنم.
ضرغامی اضافه کرد: مشهد مقدس قطب گردشگری ایران اسلامی است و این به معنای ارزش، اهمیت، جاذبه‌ها و مزیت‌های گردشگری این شهر است که بخش زیادی از آن مدیون وجود بارگاه ثامن الحجج(ع) است.
وی پایانه‌های مسافربری را یک تقاطع مهم خدمت‌رسانی به مسافران، گرشگران و زائران دانست که در این تقاطع‌ها باید خدمات جامع و کاملی را به گردشگران ارائه داد و عنوان کرد: این اماکن به خودی خود جایگاهی با قابلیت فرهنگ‌سازی و اطلاع‌رسانی دارند. از آنجایی که اطلاع‌رسانی در این محیط‌های بزرگ مواصلاتی، حساس و مهم است از شهرداری مشهد خواهشمندم برنامه‌ریزی درست و تقویت‌ شده‌ای در این حوزه داشته باشد.
بر اساس گزارش روابط عمومی اداره‌کل میراث فرهنگی، گردشگری و صنایع دستی خراسان رضوی، ضرغامی با بیان اینکه حوزه معماری دینی و سنتی به خصوص در شهر مشهد باید خود را به‌ خوبی نشان دهد، تصریح کرد: متاسفانه در حوزه معماری پس از انقلاب اسلامی نتوانستیم همپای دیگر حوزه‌هایی که کارهای فوق‌العاده‌ای در آن‌ها انجام گرفت، کارنامه افتخارآفرینی داشته باشیم؛ لذا در این زمینه کمبود و کاستی داریم و معماری شاخصی تاکنون از خود بر جای نگذاشته‌ایم که این نقص باید جبران شود.
سید مهدی کمالی، مدیرعامل سازمان پایانه‌های مسافربری شهرداری مشهد نیز با بیان اینکه پروژه بازپیرایی فضای مقابل پایانه امام‌رضا(ع) در این مراسم با حضور شهردار مشهد، رئیس و جمعی از اعضای شورای اسلامی شهر به‌صورت رسمی افتتاح شد، گفت: این بازپیرایی در راستای حفظ منظر شهری به شکل باغ ایرانی با آب‌نما و فضای سبز طراحی و اجرا شده و چون هنگام ورود به این محدوده، زائران با گنبد و بارگاه ملکوتی حضرت رضا(ع) روبه‌رو می‌شوند که از گذشته به ایوان سلام معروف بوده است، بر همین اساس «باغ ایرانی ایوان سلام» نام‌گذاری شده است.
                           ",https://www.asriran.com/003UfO
832867,۱۴۰۱/۰۱/۱۱,سیاست خارجی,توافقات علیه ایران در نشست مشترک اسراییل و کشورهای عربی,"یک منبع نظامی اسراییلی به ""بریکینگ دیفنس"" گفته یکی از توافقات محرمانه اخیر اجلاس نقب، اشتراک گذاری اطلاعات لحظه ای در مورد پهپادهای ایرانی است تا بتوان آنها را راحت تر رهگیری کرد.","نشریه اینترنتی ""بریکینگ دیفنس"" آمریکا از توافقات محرمانه نشست 2 روزه اخیر 6 کشور عربی و اسراییل در ""نقب"" اسراییل علیه توانمندهای نظامی – منطقه ای ایران خبر داده است.
به گزارش عصرایران و بر اساس این گزارش، ""نگرانی در مورد جاه طلبی های منطقه ای ایران در پرتگاه توافق هسته ای جدید بین ایران و قدرت های جهانی، اسراییل و همسایگان عرب آن را به سطوح بی سابقه همکاری از جمله نشست های تاریخی پشت سر هم و به گفته منابع دفاعی، ترتیبات دفاعی و تبادل اطلاعات جدید سوق داده است.""
یک منبع نظامی اسراییلی در این باره به ""بریکینگ دیفنس"" گفت: ""این همکاری از یک سو شگفت‌انگیز است و از سوی دیگر یک الزام واقعی دفاعی برای محافظت از کشورهای منطقه در برابر کشوری (ایران) با قابلیت‌های هسته‌ای و رویای کنترل مناطق بزرگی از خاورمیانه و خلیج فارس است.
برخی از ترتیبات آنقدر حساس هستند که نمی توان آنها را فاش کرد، اما یک منبع نظامی اسراییلی گفت که یکی از آنها شامل به اشتراک گذاری اطلاعات لحظه ای در مورد پهپادهای ایرانی است تا بتوان آنها را راحت تر رهگیری کرد.
این توافق یکی از نتایج ""نشست نقب"" در روز دوشنبه این هفته بود که وزرای خارجه اسراییل، ایالات متحده، مصر، بحرین، امارات و مراکش در آن حضور داشتند. این نشست پس از اولین دیدار بین رهبران مصر، امارات و اسراییل در مصر در هفته گذشته صورت گرفت.
منابع دفاعی به ""بریکینگ دیفنس"" گفتند که این نشست سه جانبه ""لیست بلندبالایی از منافع امنیتی"" را پوشش می‌دهد و همچنین یک استراتژی دفاعی مشترک با در نظر گرفتن تهدیدات ناشی از ایران ارایه می‌کند.
""یاییر لاپید"" وزیر امور خارجه اسراییل در نشست نقب گفت: ""توانایی‌های مشترکی که در حال ایجاد آن‌ها هستیم، عاملی بازدارنده در برابر دشمنان مشترک ما و پیش از همه ایران و گروه‌های نیابتی آن است. آنها مطمئنا چیزی برای نگرانی خواهند داشت.
اگرچه ""آنتونی بلینکن"" وزیر امور خارجه ایالات متحده به نمایندگی از آمریکا در این نشست مشترک حضور داشت، تحلیلگران به ""بریکینگ دیفنس"" گفتند که علت چنین همکاری نزدیک ضدایرانی، نگرانی اسراییل و کشورهای عربی از تمرکز یکجانبه آمریکا بر امضای توافق هسته ای جدید با ایران بوده است.
اجلاس اخیر وزرای خارجه آمریکا و اسراییل و 4 کشور عربی در نقب اسراییل/ آسوشیتدپرس

به گفته منتقدان، جدیدترین نمونه تشدید این نگرانی ها، بررسی دولت بایدن برای حذف نام سپاه پاسداران انقلاب اسلامی ایران از فهرست تروریستی ایالات متحده است.
اگرچه نگرانی ها از آمریکا رسما و علنی اعلام نمی شود، اما منابع نظامی اسراییل گفتند امارات پیشتر به این نتیجه رسیده که تغییر نظر واشنگتن درباره احیا برجام ""اتلاف وقت"" است.
""عاموس گیلاد"" سرتیپ سابق اسراییلی که به عنوان رییس بخش تحقیقات اطلاعات نظامی خدمت می کرد، گفت که نشست های عمومی اسراییل و کشورهای عربی خود نشانه روشنی از جدی گرفتن تهدید ایران و رویگردانی متحدان منطقه ای آمریکا از تکیه به واشنگتن برای حفظ امنیت شان است.
گیلاد با اشاره به اسراییل، مصر و امارات گفت: ""من همکاری های بسیار گسترده‌ای بین سه کشور در موضوعاتی ببینم که تا همین اواخر غیرقابل تصور به نظر می‌رسیدند.""
منابع سیاسی اسراییل می گویند کشورهای خاورمیانه مانند عربستان سعودی و امارات به طور فزاینده ای از کاخ سفید ناامید شده اند و حتی رهبران این کشورها (عربستان و امارات) اخیرا از پاسخگویی به تماس های جو بایدن، در اوایل بحران اوکراین خودداری کردند. فراتر از توافق هسته ای ایران، این کشورها (عربستان سعودی و امارات) از آنچه به نظر آنها واکنش ملایم آمریکا به حملات حوثی های تحت حمایت ایران در یمن است، ناامید شده اند.
در غیاب ایالات متحده، چندین قدرت منطقه ای به تنهایی امنیت خود را در برابر ایران تقویت می کنند، از جمله معاملات احتمالی مستقیم با شرکت های نظامی اسراییل.
اسراییل و مصر، به‌ویژه، چنان به هم نزدیک شده‌اند که اسراییل از نفوذ خود در واشنگتن برای کمک به مصر برای خرید جت‌های جنگنده جدید اف-15 ساخت آمریکا استفاده کرده است.
استراتژی اسراییل بر این مبناست که تا زمانی که ارتش مصر تهدیدی برای اسراییل نباشد، بهتر است ارتش این کشور آفریقایی به تجهیزات آمریکایی یا اسراییلی مجهز شود تا اینکه قاهره به سمت روسیه یا چین نرود.
                            ",https://www.asriran.com/003UfL
832869,۱۴۰۱/۰۱/۱۱,اجتماعی ,افزایش دما در شمال کشور/ ذوب برف و احتمال سقوط بهمن در ارتفاعات,همچنین طی روز دوشنبه در شمال غرب و غرب کشور وزش باد و در ارتفاعات ابرناکی و بارش پراکنده رخ می‌دهد. از بعدازظهر جمعه و روز شنبه نیز خلیج فارس مواج است.,"رئیس مرکز ملی پیش‌بینی و مدیریت بحران مخاطرات وضع هوا از افزایش دما در نیمه شمالی کشور و وزش باد گرم جنوبی در استان‌های ساحلی خزر و اردبیل و ذوب برف و احتمال سقوط بهمن در محورهای کوهستانی شمالی کشور خبر داد.

صادق ضیاییان در گفت‌وگو با ایسنا، درباره شرایط جوی کشور اظهار کرد: پنجشنبه(۱۱ فروردین ماه) در برخی مناطق شمال غرب، غرب، دامنه‌های جنوبی البرز در قزوین، البرز و تهران، استان‌های خوزستان، چهارمحال و بختیاری، اصفهان، قم و همچنین در گیلان و مازندران افزایش ابر، رگبار باران، گاهی رعدوبرق و وزش باد شدید و در ارتفاعات بارش برف پیش‌بینی می‌شود.
وی افزود: جمعه (۱۲ فروردین ماه) در مرکز، شرق و شمال شرق کشور ابرناکی، گاهی بارش پراکنده و خفیف همراه با وزش باد شدید رخ می‌دهد و روزهای شنبه تا دوشنبه(۱۳ تا ۱۵ فروردین ماه) جوی پایدار در کشور خواهیم داشت و در این مدت، افزایش دما در نیمه شمالی کشور و وزش باد گرم جنوبی در استان‌های ساحلی خزر و اردبیل پیش‌بینی می‌شود و به سبب ذوب برف احتمال سقوط بهمن در محورهای کوهستانی شمالی کشور وجود دارد.
به گفته ضیاییان همچنین طی روز دوشنبه در شمال غرب و غرب کشور وزش باد و در ارتفاعات ابرناکی و بارش پراکنده رخ می‌دهد. از بعدازظهر جمعه و روز شنبه نیز خلیج فارس مواج است.
رئیس مرکز ملی پیش‌بینی و مدیریت بحران مخاطرات وضع هوا درباره وضعیت جوی تهران طی دو روز آینده نیز اظهار کرد: آسمان تهران فردا (۱۲ فروردین‌ماه) صاف و همراه با وزش باد با حداقل دمای ۹ و حداکثر دمای ۲۴ و برای روز شنبه (۱۳ فروردین‌ماه) نیمه ابری وگاهی وزش باد و با حداقل دمای ۱۲ و حداکثر دمای ۲۵ درجه سانتیگراد پیش‌بینی می‌شود.
ضیائیان در پایان گفت: طی امروز و فردا (۱۱ و ۱۲ فروردین‌ماه) بندرعباس با دمای ۳۵ و ۳۳ درجه سانتیگراد واهواز با دمای ۳۵ و ۳۶ درجه سانتیگراد گرم‌ترین و شهرکرد با دمای ۲- و ۱- درجه سانتیگراد سردترین مراکز استان کشور هستند.
                           ",https://www.asriran.com/003UfN
832866,۱۴۰۱/۰۱/۱۱,اقتصادی,اوضاع آب در سال ۱۴۰۱ چگونه است؟,در کشور ما چه بارندگی باشد و چه نباشد سهم آب ما میزان معینی است، باید خودمان را با این وضعیت سازگار کنیم و زیاد به آسمان چشم ندوزیم و منتظر بارندگی نمانیم.,"یک کارشناس حوزه آب با بیان اینکه ما همچنان با کم آبی دست و پنجه نرم می‌کنیم، گفت: آنگونه که از شواهد پیداست در سال آبی جدید هم تغییر چندانی در وضعیت آب حاصل نمی‌شود.
انوش نوری اسفندیاری در گفت‌وگو با ایلنا، در ارزیابی وضعیت آب در سال جدید آبی اظهار داشت: ابتدا اینکه مشکل اصلی ما خشکسالی نیست، موضوع این است که ما در منطقه‌ای خشک و نیمه خشک قرار گرفته‌ایم که آب محدودی دارد.
وی افزود: در کشور ما چه بارندگی باشد و چه نباشد سهم آب ما میزان معینی است، باید خودمان را با این وضعیت سازگار کنیم و زیاد به آسمان چشم ندوزیم و منتظر بارندگی نمانیم. 
این کارشناس حوزه آب تاکید کرد: نوسانات خشکسالی همیشه وجود داشته و اکنون هم شاهدیم که در برخی مناطق بارندگی کمتر از متوسط درازمدت و در برخی نقاط بیشتر است، بنابراین چندان نباید سرمان را به بارندگی گرم کنیم.
وی گفت: در هر حال آنگونه که از شواهد پیداست در سال آبی جدید هم تغییر چندانی در وضعیت آب حاصل نمی‌شود.
نوری اسفندیاری با بیان اینکه ما همچنان با کم آبی دست و پنجه نرم می‌کنیم، خاطرنشان کرد: علت آن نیز مربوط به رژیم بارندگی نیست بلکه به زندگی اجتماعی برمی‌گردد که ساخته‌ایم.                           ",https://www.asriran.com/003UfK
832864,۱۴۰۱/۰۱/۱۱,بین الملل,پنتاگون: نیروهای روسیه از سایت هسته‌ای چرنوبیل خارج می‌شوند,پیش از این آژانس بین‌المللی انرژی اتمی یکشنبه شب به‌رغم تعمیرات انجام شده، در مورد ایمنی نیروگاه برق چرنوبیل اظهار نگرانی کرده بود.,"یک مقام ارشد دفاعی آمریکا اعلام کرد که نیروهای روسیه پس از به دست گرفتن کنترل تأسیسات چرنوبیل در 24 فوریه (5 اسفند) شروع به خروج از این سایت انرژی هسته‌ای کرده اند.


به گزارش ایرنا، این مقام ارشد دفاعی آمریکا به خبرگزاری فرانسه گفت: آنها (نیروهای روسیه) شروع به جابجایی برخی نیروهای خود کرده اند و با ترک تأسیسات چرنوبیل به سمت بلاروس حرکت می کنند.
مقام آمریکایی که در خبر نامی از وی آورده نشده، افزود: ما فکر می کنیم که آنها می روند؛ در عین حال من نمی توانم به شما بگویم که همه آنها رفته اند.
پیش از این آژانس بین‌المللی انرژی اتمی یکشنبه شب به‌رغم تعمیرات انجام شده، در مورد ایمنی نیروگاه برق چرنوبیل اظهار نگرانی کرده بود.
شرکت ملی انرژی اوکراین (اوکرنر گو) در روزهای پایانی اسفندماه اعلام کرد که عملیات تعمیر نیروگاه هسته‌ای چرنوبیل را به اتمام رسانده و تامین برق این نیروگاه را از سر گرفته است.
نیروهای روسیه روز ۴ مارس (۱۳ اسفند) نیروگاه زاپوریژیا را گلوله‌باران کرده و به تصرف خود در آوردند. این مساله موجب وقوع آتش سوزی در داخل نیروگاه شد که زنگ خطر یک فاجعه هسته‌ای احتمالی در اروپا را به صدا در آورد.
پیش از این نیز در روزی که روسیه به اوکراین حمله کرد، نیروهایش نیروگاه از کار افتاده چرنوبیل که محل فاجعه سال ۱۹۸۶ بود را تصرف کردند. حادثه رخ داده در این نیروگاه هسته‌ای موجب کشته شدن صدها نفر و انتشار آلودگی رادیواکتیو در مناطق مجاور شده بود.

                           ",https://www.asriran.com/003UfI
832863,۱۴۰۱/۰۱/۱۱,بین الملل,اوکراین: مردم شهرهای محاصره شده به غذا نیاز دارند,کودین ادعا کرد: روسیه تمام بنادر ما را بسته و همین امر موجب شده است که محصولات کشاورزی به بازارهای جهانی با کمبود روبرو شود.,"معاون وزیر اقتصاد اوکراین چهارشنبه شب با درخواست کمک از کشورهای دیگر گفت که مردم شهرهای محاصره شده بشدت به غذا نیاز دارند.


به گزارش ایرنا، دنیس کودین در گفت وگو با شبکه ""الجزیره"" قطر ادعا کرد که حملات روسیه گرسنگی را در مناطق مختلفی از جهان شدت بخشیده است.
وی گفت که ساکنان مناطق اوکراین با اوضاع جدید خود را سازگار کرده‌اند و ما نیازمند تلاش برای افزایش کمک‌های بشردوستانه هستیم.
معاون وزیر اقتصاد اوکراین با بیان این که صادرت غله ما در این ماه در مقایسه با ماه‌های گذشته کاهش یافت، افزود: اگر روسیه عملیات نظامی خود به اوکراین را متوقف کند، ما صادرات‌ را از سر خواهیم گرفت.
کودین ادعا کرد: روسیه تمام بنادر ما را بسته و همین امر موجب شده است که محصولات کشاورزی به بازارهای جهانی با کمبود روبرو شود.
وی اظهار کرد که به احتمال زیاد به خاطر جنگ نخواهیم توانست محصولات کشاورزی را با ظرفیت کامل برداشت کنیم.
پیش از این نیز میکولا سولسکی وزیر کشاورزی اوکراین گفت که وضعیت صادرات گندم و غله توسط این کشور هر روز بدتر می‌شود و تنها در صورت پایان عملیات نظامی روسیه بهبود می‌یابد.
درگیری اوکراین و روسیه بر صنعت کشاورزی و مواد غذایی سایه افکنده است. در حالیکه قیمت مواد غذایی از سه ماهه دوم سال ۲۰۲۰، تحت تاثیر همه‌گیری کرونا افزایش یافته بود، به موجب افزایش تقاضا و هزینه‌های حمل‌ونقل و اختلال و وقفه‌ها در بنادر، قیمت تمام شده مواد غذایی در فوریه ۲۰۲۲ رکورد زد.
شاخص قیمت جهانی مواد غذایی براساس اعلام سازمان خواربار و کشاورزی ملل متحد (فائو)   در ماه فوریه (بهمن/ اسفند)، ۳.۹ درصد بیشتر از ژانویه و ۲۴.۱ درصد بیشتر از یک سال قبل ثبت شد.
شاخص قیمت لبنیات نیز در همین ماه ۶.۴ درصد بیشتر از ژانویه بود که ناشی از عرضه کمتر از حد انتظار شیر در اروپای غربی و اقیانوسیه و همچنین تقاضای بالای واردات بویژه از شمال آسیا و خاورمیانه بود.
جنگ در اوکراین اکنون وارد دومین ماه شده و در حالی که رئیس‌جمهور اوکراین از کشته شدن ۱۶ هزار نیروی روسیه خبر می‌دهد، وزارت دفاع روسیه تنها کشته شدن ۱۳۵۱ نفر را تاکنون تایید کرده است.
همچنین بر اساس آمار سازمان ملل متحد بیش از ۳ میلیون و ۷۰۰ هزار نفر از مردم اوکراین آواره شده و بیش از یکهزار و ۸۰ نفر از غیرنظامیان در این جنگ جان باخته‌اند.

                           ",https://www.asriran.com/003UfH
832862,۱۴۰۱/۰۱/۱۱,حوادث,زلزله بهبهان یک مصدوم داشت,این زلزله که در مرز استان های خوزستان، کهگیلویه و بویراحمد و بوشهر هم احساس شد طبق اعلام اورژانس یک نفر مصدوم داشت که سرپایی مداوا شد.,"مدیرعامل هلال‌احمر خوزستان گفت: زلزله بهبهان یک مصدوم داشت.
به گزارش ایلنا، علی خدادادی مدیرعامل هلال‌احمر خوزستان گفت: در ساعت ۸:۳۹ پنج شنبه ۱۱ فروردین ۱۴۰۱، زلزله‌ای با قدرت ٤/٤ ریشتر استان خوزستان حوالی بهبهان را در عمق ١٦ کیلومتری زمین لرزاند.
وی ادامه داد: این زلزله که در مرز استان های خوزستان، کهگیلویه و بویراحمد و بوشهر هم احساس شد طبق اعلام اورژانس یک نفر مصدوم داشت که سرپایی مداوا شد.
به گفته مدیرعامل هلال احمر خوزستان با توجه به ارزیابی به عمل آمده زمین لرزه خسارت جانی و مالی دیگری نداشته است                           ",https://www.asriran.com/003UfG
832861,۱۴۰۱/۰۱/۱۱,سیاست خارجی,آمریکا: تحریم‌های جدید علیه ایران به مذاکرات وین ارتباطی ندارد,او گفته است که آخرین تحریم ها علیه ایران بدون توجه به اینکه توافق هسته ای حاصل می شود یا نه، پا برجا خواهند ماند.,"یک مقام آمریکایی اعلام کرد که تحریم‌های ضدایرانی جدید آمریکا به تلاش‌ها برای احیای توافق هسته‌ای بی‌ارتباط است.

به گزارش ایسنا، به نقل از رویترز، یک مقام آمریکایی که خواسته نامش فاش نشود تحریم‌های اعمالی جدید ایالات متحده علیه ایران را با تلاش‌ها برای احیای توافق هسته‌ای در ازای رفع تحریم‌ها بی‌ارتباط دانست.
او گفته است که آخرین تحریم ها علیه ایران بدون توجه به اینکه توافق هسته ای حاصل می شود یا نه، پا برجا خواهند ماند.
وزارت خزانه‌داری آمریکا روز گذشته در بیانیه‌ای که در وبگاه آن منتشر شد اعلام کرد شخصی به نام محمد علی حسینی و چند شرکت را که برخی تحت مدیریت او هستند را به دلیل ارتباط با سازمان جهاد خودکفایی سپاه پاسداران انقلاب اسلامی و حمایت و ارائه خدمات در زمینه مالی، فناوری و دیگر خدمات به آن تحت تحریم قرار داده است.
وزارت خزانه‌داری آمریکا مدعی شده‌ است این شرکت‌ها به دلیل ارائه خدمات و کمک به برنامه موشکی ایران تحت تحریم قرار گرفته‌اند.
صنایع شیمیایی پارچین از جمله این شرکت‌ها بوده است.
همچنین شرکت صنعتی عمرانی پارس بنای صدر، شرکت سایه بان سپهر دلیجان و شرکت سینا کامپوزیت دلیجان به لیست تحریم‌های وزارت خزانه داری آمریکا افزوده شدند.
بنا بر اعلام این وزارت‌خانه، شرکت‌های دلیجان و جِستار صنعت به دلیل مدیریت یا مالکیت مستقیم یا غیرمستقیم توسط محمدعلی حسینی تحریم‌شده‌اند.
دولت آمریکا در حالی این تحریم‌های جدید را علیه ایران اعمال کرد که مدعی در اولویت قرار دادن دیپلماسی در زمینه حل‌وفصل مسئله هسته‌ای ایران و تلاش برای احیای توافق هسته‌ای از طریق مذاکرات وین است.
                           ",https://www.asriran.com/003UfF
832860,۱۴۰۱/۰۱/۱۱,اخبار سلامت,"چگونه از ابتلا به ""هاری"" پیش‌گیری کنیم؟",توجه کنید که کلیه حیوانات خونگرم پستاندار چه وحشی و چه اهلی (بخصوص سگ و گربه) اعم از گوشتخوار، علفخوار، جوندگان و پستاندار پرنده (خفاش‌ها) به این بیماری حساس هستند.,"تعطیلات نوروزی بویژه روز طبیعت (۱۳بدر) معمولا فرصتی است تا خانواده‌ها به سفر و طبیعت بروند. جایی که با وجود حضور حیوانات وحشی و حتی اهلی امکان انتقال برخی بیماری‌ها از جمله هاری به انسان پدید می‌آید. البته با اتخاذ راهکارهایی می‌توان از این آسیب‌های احتمالی جلوگیری کرد.
 
به گزارش ایسنا، هاری در واقع یک بیماری ویروسی کشنده است که مخصوص پستانداران، گوشتخواران اهلی و وحشی است. انسان و سایر حیوانات خون گرم پستاندار به طور تصادفی و غالباً از طریق گزش به آن مبتلا می‌شوند. میزان کشندگی آن بالا (صددرصد) است به طوری که پس از ظهور علائم بیماری چه در انسان و چه در حیوان درمان پذیر نبوده و بیمار محکوم به مرگ خواهد بود.
 
عامل این بیماری ویروسی است و تمایل به سیستم عصبی دارد و وقتی به سیستم عصبی مرکزی حمله کند تقریباً همیشه موجب مرگ میزبان می‌شود. ویروس هاری در حرارت ۵۰ درجه سانتی گراد در مدت ۱۵ دقیقه و در حرارت ۶۰ درجه در مدت ۳۵ ثانیه و در حرارت ۱۰۰ درجه سانتی گراد در مدت چند ثانیه از بین می‌رود. بنابراین برای ضدعفونی وسایل آلوده کافی است چند دقیقه آنها را بجوشانید و یا از فنل، الکل، محلول سفیدکنندها­ی خانگی (آب ژاول) و ... استفاده کنید.
 
توجه کنید که کلیه حیوانات خونگرم پستاندار چه وحشی و چه اهلی (بخصوص سگ و گربه) اعم از گوشتخوار، علفخوار، جوندگان و پستاندار پرنده (خفاش‌ها) به این بیماری حساس هستند.
 
سرایت بیماری از طریق گازگرفتن به وسیله حیوانات صورت می‌گیرد. در مورد گربه و گربه سانان از طریق پنجه کشیدن نیز انتقال بیماری صورت می‌گیرد، زیرا گربه دائماً مشغول لیسیدن پنجه هایش بوده و پنجه‌ها آلوده به بزاق می­‌شوند و در موقع پنجه کشیدن می­‌تواند ویروس را از طریق خراش به انسان منتقل نماید.
 
بیماری هاری از راه پوست سالم قابل سرایت نیست، ولی اگر کوچکترین خراش یا زخمی در پوست وجود داشته باشد، هاری قابل سرایت خواهد بود.
 
سگ‌ها و گربه­‌های به ظاهر سالم که در اواخر دوره نهفتگی بیماری هاری هستند می‌توانند ویروس را از طریق لیسیدن مخاط لب، چشم و بینی به صاحبان خود منتقل کنند.
 
انتقال بیماری از طریق بلع بعید به نظر می‌رسد ولی طبق دستورالعمل سازمان دامپزشکی کشور، لاشه دام مبتلا به هاری ضبط می‌شود و باید از خوردن گوشت و سایر فرآورده دام‌های مبتلا به هاری خودداری کرد.
 
دوره کمون یا نهفتگی هاری در سگ و گربه ۲ تا ۳ هفته و گاهی چند ماه است. مهم‌ترین علائم در آنها، تغییر در رفتار و عادات حیوان است، به گونه­‌ای که در بعضی مواقع حتی ممکن است حیوان بیش از اندازه به صاحب خود انس بگیرد و به گوشه­‌ای پناه ببرد و بالاخره در اثر فلج اندامی و دستگاه تنفسی تلف‌ می­‌شود و یا در بیشتر مواقع حیوان، مضطرب و  به تدریج به صورت وحشی و درنده درآمده و به هر کس و هر حیوان که سر راه او باشد حمله می‌­کند، کف از دهانش سرازیر شده و به علت عدم امکان بلع بر اثر گرسنگی، تشنگی و سرانجام بر اثر فلج دستگاه تنفسی تلف می‌شود.
 
نشانه‌های بروز هاری در انسان
 
بنابراعلام مرکز مدیریت بیماری‌های واگیر وزارت بهداشت، دوره نهفتگی هاری در انسان معمولاً بین ۲ تا ۸ هفته و گاهی کمتر از ۵ روز و به طور نادر تا یک سال و بیشتر نیز دیده می‌شود. این بیماری شامل چند مرحله است.
 
در دوره مقدماتی بیماری که ۲ تا ۳ روز قبل از ظهور علائم اصلی است افسردگی، بی‌قراری، خستگی، بی اشتهایی، تف اندازی، سوزش و خارش و گاهی درد در محل گزش دیده می‌شود. پس از این دوره انسان نسبت به تمام محرک‌های فیزیکی، شیمیایی، حسی و بویایی واکنش نشان می‌دهد. کوچکترین صدا یا نور او را به شدت متشنج می‌کند و خود را به در و دیوار می زند؛ اطراف دهان او را کف می‌پوشاند و بیمار عطش فراوان دارد، ولی به علت انقباض عضلات گلو قادر به نوشیدن آب نیست و با دیدن یا شنیدن صدای آب به شدت تحریک می‌شود و همچنین عبور هوا نیز از روی صورت باعث تحریک بیمار می‌شود. در نهایت پس از آن بیمار به کما رفته و پس از چند روز، بر اثر انقباضات شدید عضله قلب و فلج دستگاه تنفسی فوت می‌کند.
 
اقدامات لازم برای فرد دچار حیوان گزیدگی چیست؟
 
_ خارج و تمیز کردن ویروس هاری از محل زخم: تا حد مقدور در ساعات اولیه پس از گزش باید لابلای زخم را حداقل به مدت ۱۵ تا ۲۰ دقیقه با آب تمیز و صابون عمیقاً مورد شستشو قرار داد. این عمل مهم‌­ترین قسمت پیشگیری از هاری به حساب می‌آید.
 
_ خارج کردن صابون از لابلای زخم‌: با استفاده از شلنگ و فشار آب باید کف صابون‌های باقیمانده را از لابلای زخم خارج کرد، زیرا باقیمانده صابون می‌تواند مواد ضدعفونی کننده را بی اثر کند.
 
_ ضد عفونی کردن زخم: زخم را بعد از شستشو باید با بتادین یک درصد و یا سایر مواد مخصوص ضدعفونی زخم، ضد عفونی کرد (در صورت در دسترس نبودن مواد ضد عفونی کننده زخم، می‌توان از الکل طبی ۶۰ تا ۷۰ درجه استفاده کرد اگرچه الکل سوزاننده است و موجب ناراحتی بیمار می‌شود). زخم را هیچ وقت نباید پانسمان کرد زیرا ویروس هاری نسبت به نور و اکسیژن حساس است و در مجاورت نور و اکسیژن زودتر از بین می‌رود. پانسمان زخم احتمال از بین رفتن ویروس را  کاهش می‌دهد.
 
_ ارجاع فرد به مراکز بهداشتی درمانی جهت تلقیح واکسن و سرم و پیگیری جهت تکمیل نوبت‌های واکسن ضروری است. این مسأله باید با پیگیری، آموزش و حساسیت کامل دنبال شود. در صورت نیاز، طبق نظر پزشک، واکسن کزاز نیز تزریق می­‌شود.                           ",https://www.asriran.com/003UfE
832859,۱۴۰۱/۰۱/۱۱,اقتصادی,"در پرورش مرغ‌ها از ""هورمون"" استفاده می‌شود؟",حتی اگر مقدار ناچیزی از این هورمون در طیور استفاده شود، هزینه پرورش چندین مرتبه افزایش می‌یابد به عبارتی هزینه این هورمون از ارزش یک مرغ چندین برابر بیشتر می‌شود.,"شایعه استفاده از هورمون رشد در جوجه‌های گوشتی تنها یک باور کذب و قدیمی در میان مردم بوده که متاسفانه به دلیل عدم آگاهی در حیطه ژنتیک و تغدیه طیور در میان مردم رواج پیدا کرده است.

به گزارش ایسنا، مردم باید بدانند که امروزه با توجه به اصلاح نژادهای صورت گرفته بر طیور، متناسب با خوراک مصرفی آن‌ها، افزایش وزن بدن در جوجه گوشتی در بازه زمانی کوتاه ۴۵ روز اتفاق می‌افتد. حال آنکه در این میان افرادی که آشنایی کافی با امر تغذیه و اصلاح نژاد طیور تجاری ندارند، تصور می کنند رشد چشمگیر طیور در این مدت کوتاه در نتیجه مصرف هورمون رشد است.
این در حالی است که باید بدانید که استفاده از این هورمون هزینه تولید و پرورش طیور را چندین برابر افزایش می‌دهد. به طوریکه حتی اگر مقدار ناچیزی از این هورمون در طیور استفاده شود، هزینه پرورش چندین مرتبه افزایش می‌یابد به عبارتی هزینه این هورمون از ارزش یک مرغ چندین برابر بیشتر می‌شود.
با توجه به سرعت رشد بالای طیور تجاری که در نتیجه تغذیه و اصلاح نژاد آن‌ها صورت گرفته است، اگر بخواهیم سرعت رشد طیور را فرضا با مصرف این هورمون افزایش دهیم، جوجه‌های گوشتی دچار آسیت (آب آوردن شکم) و مرگ ناگهانی(سکته) خواهند شد. بنابراین تلفات به طرز چشمگیری افزایش می‌یابد.
بنابر اعلام دفتر بهبود تغذیه جامعه وزارت بهداشت، در ضمن هورمون رشدی برای طیور تاکنون توسط هیچ شرکت تجاری تولید نشده است.
                           ",https://www.asriran.com/003UfD
832858,۱۴۰۱/۰۱/۱۱,سیاست خارجی,وزیرخارجه: در ۷ ماه گذشته حدود یک میلیون افغانستانی وارد ایران شدند,""" اکنون رقم آوارگان افغانستانی که مهمان ما در ایران هستند به حدود پنج میلیون نفر افزایش یافته است"".","وزیر امور خارجه کشورمان گفت: افغانستان نیازمند تشکیل دولت فراگیر با مشارکت همه گروه‌هاست، تشکیل دولت ضامن ثبات، امنیت و پیشرفت و رفاه افغانستان است.

به گزارش وزارت خارجه، حسین امیرعبداللهیان طی سخنانی در نشست همسایگان افغانستان + طالبان+ اندونزی + قطر که امروز در تونشی چین برگزار شد، اظهار داشت: امیدواریم افغانستانی آرام در همسایگی ما شکل بگیرد. وزیر امور خارجه کشورمان افزود: همسایگان باید نقش مهمی در صلح و ثبات افغانستان ایفا کنند، چرا که صلح و ثبات افغانستان و ناامنی آن می‌تواند تاثیر مستقیم بر همسایگان بگذارد.
امیر عبداللهیان در ادامه تاکید کرد: در نشست قبلی، جمهوری اسلامی ایران دو پیشنهاد مشخص را مطرح کرد اول اینکه باید سازوکارهای لازم را برای کمک به امنیت افغانستان تقویت کنیم و اینکه یک سازوکار امنیتی مشخص در قالب سازمان‌های موجود، یا یک موجودیتی مستقل برای هماهنگی سیاست‌های مبارزه با تروریسم و تبادل تجربیات و اطلاعات در کمک به امنیت افغانستان و امنیت منطقه شکل بگیرد و پیشنهاد دیگر ما ایجاد مکانیسم منطقه ای و صندوق مالی برای کمک به مردم افغانستان است که بتواند به بازسازی و توسعه افغانستان کمک کند.
وزیر امور خارجه کشورمان در ادامه افزود: همچنان نگرانی ما در منطقه گسترش تروریسم از داخل افغانستان است، توسعه داعش و جذب نیرو در داخل افغانستان و در برخی کشورهای منطقه و اقداماتی که داعش برای آموزش و توسعه خود به مناطق شمالی افغانستان انجام می دهد.
امیرعبداللهیان تاکید کرد: جمهوری اسلامی ایران نگران وضعیت گسترش آوارگان افغانستانی است. در هفت ماه گذشته حدود یک میلیون زن، کودک و مرد افغان وارد ایران شدند و اکنون رقم آوارگان افغانستانی که مهمان ما در ایران هستند به حدود پنج میلیون نفر افزایش یافته است و نگرانی جدی در این زمینه به ویژه وقتی که سازمان های بین‌المللی کمترین توجه را به آوارگان در کشورهای همسایه افغانستان دارند، وجود دارد.
وزیر امور خارجه کشورمان در خصوص ضرورت ایفای نقش زنان در افغانستان اظهار داشت: برای ما نقش زنان در افغانستان‌ بسیار مهم است. اسلام دین مترقی و رحمانی است و حضور زنان در عرصه‌های مختلف را حق مسلم آنها می‌داند. لازم است یک بار دیگر بر اهمیت نقش زنان در جامعه مسلمان افغانستان تاکید ویژه‌ای داشته باشیم.
موضوع آزادی دارایی‌های افغانستان و ادعای آمریکا در زمینه مشارکت در بازسازی افغانستان بخش دیگری از سخنرانی وزیر امور خارجه در این نشست بود که طی آن تاکید کرد: آزادی دارایی های مردم افغانستان در خارج  برای خدمت به مردم افغانستان مهم است، اقدامی که آمریکا در ۲۰ سال گذشته در اشغال افغانستان و اکنون در مصادره اموال افغانستان کرده است، اقدام نادرستی است، در حالی که آمریکایی ها ٢٠ سال افغانستان را در اشغال داشتند، حتی یک اتاق کوچک به عنوان درمانگاه برای مردم افغانستان نساختند، اما امروز سخن از بازسازی افغانستان می کنند، اگر انگیزه‌ای در کمک داشتند نباید شاهد وضعیت اسفبار انسانی حاضر در افغانستان بودیم.
امیرعبداللهیان در بخش پایانی سخنرانی خود در نشست همسایگان افغانستان + طالبان+ اندونزی و قطر تاکید کرد: همه کارهایی که ما امروز متعهد می‌شویم به یک موضوع مهم مرتبط است، افغانستان نیازمند تشکیل دولت فراگیر با مشارکت همه گروه‌هاست، تشکیل دولت ضامن ثبات، امنیت و پیشرفت و رفاه افغانستان است.  امروز اینجا جمع نشده‌ایم که به جای مردم افغانستان تصمیم بگیریم، بلکه اینجا هستیم که به همه مردم افغانستان کمک کنیم، آینده ای روشن و شکوفا و سرشار از رفاه داشته باشند.
                           ",https://www.asriran.com/003UfC
832857,۱۴۰۱/۰۱/۱۱,سلامت,پتاسیم سلاح جدید در مقابله با فشار خون بالا,مایعات اضافی بدن شما توسط کلیه‌ها دفع می‌شود و اینجاست که سدیم و پتاسیم نقش مهمی بازی می‌کنند. در چنین شرایطی سدیم وظیفه نگه داشتن مایعات اضافی و جلوگیری از دفع آن‌ها را بازی می‌کند.,"بیماری فشار خون بالا آن‌گونه که پزشکان می‌گویند بیماری مرموز و کم سر و صدایی است. این مشکلِ سلامتی رایج را از آن جهت بیماری ""خاموش"" می‌نامند که برای تشخیص توسط یک فرد غیر متخصص، دارای نشانه‌ها و علائم به شدت کمی است.
 
بیماری فشار خون بالا آن‌گونه که پزشکان می‌گویند بیماری مرموز و کم سر و صدایی است. این مشکلِ سلامتی رایج را از آن جهت بیماری ""خاموش"" می‌نامند که برای تشخیص توسط یک فرد غیر متخصص، دارای نشانه‌ها و علائم به شدت کمی است. فشار خون بالا دقیقا در همان زمانی که نشانه‌ای برای تشخیصش وجود ندارد، آرام آرام اما به صورت پیوسته به شریان‌های خونیِ بدن شما آسیب می‌زند و زمینه حمله‌های قلبی و سکته را فراهم می‌کند. البته لازم نیست چندان نگران باشید چرا که بعد از مطالعه این مقاله با سلاحی جدید به جنگ این بیماری خواهید رفت.
 
فشار خون دقیقا چیست؟
 
اگر بخواهید بدانید اساسا فشار خون چیست باید گفت نیرویی که جریان خون شما به دیواره شریان‌ها وارد می‌کند را فشار خون می‌گویند. این نیروی وارده به دیواره رگ‌ها اگر همواره از سطح معینی بالاتر باشد و زمینه ساز مشکلات دیگری شود، فرد دچار بیماری فشار خون بالا است. خبر خوب اما اینجاست که فرد درگیر با فشار خون بالا می‌تواند با ایجاد تغییراتی کوچک در برنامه غذایی روزانه‌اش، شرایط را تا حد زیادی به نفع خود و سلامتی‌اش تغییر دهد.
 
در روزگاری که ما زندگی می‌کنیم فشار خون بالا یکی از رایج‌ترین مشکلات سلامتی در سراسر دنیا به حساب می‌آید و برای مثال از هر سه بریتانیایی یک نفر مبتلا به بیماری فشار خون بالاست. بر اساس گزارش NHS آن‌چه شرایط را حتی بحرانی‌تر می‌کند تعداد زیاد افرادی است که از فشار خون بالا رنج می‌برند اما بنابه دلایلی که پیش‌تر گفته شد مانند نشانه‌های کم این بیماری، از شرایط خود آگاه نیستند و بدیهی است که در هیچ آماری هم به حساب نمی‌آیند.
 
کنترل فشار خون با برنامه غذایی
 
اگر به خاطر فشار خون بالا به پزشک مراجعه کرده باشید حتما می‌دانید که یکی از راه‌های بهبود شرایط، ایجاد تغییر در برنامه غذایی است. آن‌چه در این باره تا امروز می‌دانستیم این بود که با ایجاد تغییراتی چون کاهش مصرف نمک و روی آوردن به مصرف غذاهای سالم‌تر می‌توان تا حد زیادی این بیماری را کنترل کرد. حالا اما قرار است با خوراکی آشنا شوید که بر اساس گزارش جدید مرکز فشار خون بریتانیا، می‌تواند شرایط این نبرد را کاملا و به نفع شما تغییر دهد.
 
پتاسیم، سلاح موثر شما در جنگ با فشار خون بالا
 
مرکز فشار خون بریتانیا اخیرا مدعی شده است که مصرف موز می‌تواند دقیقا همان تغییری باشد که برنامه غذایی افراد درگیر با فشار خون بالا به آن نیاز دارد. بر اساس گزارش همین مرکز این میوه به دلیل برخورداری از سطح بالای پتاسیم می‌تواند فشار خون بالا را هدف قرار دهد. پتاسیم به طور کلی یکی از مواد معدنی است که بدن انسان برای داشتن کارکرد مناسب به آن نیاز دارد اما وقتی به فشار خون بالا می‌رسیم، پتاسیم نقشی حیاتی‌تر پیدا می‌کند.
 

 
چرا پتاسیم؟
 
مواد معدنی به طور کلی بر روی مقدار مایعات ذخیره شده در بدن و همچنین حجمی از این مایعات که باید دفع شود، تاثیر می‌گذارد. وقتی بدن شما بیش از حد لازم مایعات در خود ذخیره می‌کند یعنی خون شما هم مایعات بیشتری در خود دارد. ممکن است فکر کنید ذخیره زیاد مایعات باید برای بدن مفید باشد اما این حجم اضافه مایعاتِ ذخیره شده در بدن باعث بشتر شدن نیروی وارده به دیواره رگ‌های شما می‌شود و درنتیجه فشار خون شما بالاتر می‌رود.
 
توجه داشته باشید که به صورت معمول مایعات اضافی بدن شما توسط کلیه‌ها دفع می‌شود و اینجاست که سدیم و پتاسیم نقش مهمی بازی می‌کنند. در چنین شرایطی سدیم وظیفه نگه داشتن مایعات اضافی و جلوگیری از دفع آن‌ها را بازی می‌کند. پس هرچه نمک بیشتری مصرف کرده باشید و سطح سدیم در بدنتان بالاتر باشد مایعات بیشتری در بدنتان ذخیره می‌شود و درنتیجه فشار خونتان بالاتر می‌رود.
 
پتاسیم در نقطه مقابل دقیقا رفتاری بر عکس سدیم دارد و به بدن شما و کلیه‌هایتان کمک می‌کند تا هرچه سریع‌تر از شر مایعات اضافی راحت شود و به همین راحتی سطح فشار خون شما پایین‌تر می‌رود. بنابراین شما به عنوان فردی که از فشار خون بالا رنج می‌برد دقیقا به همان اندازه‌ای که لازم است از سدیم دوری کنید، باید مصرف خوراکی‌های حاوی پتاسیم را افزایش دهید.
 

 
حالا وقت تغییر در برنامه غذایی است
 
حالا که از اهمیت بالای پتاسیم و نقش حیاتی آن در کاهش سطح فشار خون آگاه شدید، طبیعی است که دنبال مواد غذایی باشید که از نظر برخورداری از این ماده معدنی غنی باشند. با یک جستجوی ساده در اینترنت متوجه خواهید شد که در کنار موز اسفناج، بروکلی، آووکادو، سیب زمینی و میوه‌های خشک شده و البته بسیاری مواد دیگر حاوی حجم قابل توجهی از پتاسیم هستند.
 
به صورت کلی متخصصان تغذیه برای افرادی که از فشار خون بالا رنج می‌برند برنامه غذایی شامل 5 وعده از میوه‌های مختلف پیشنهاد می‌کنند و به نظر می‌رسد همین 5 وعده شامل میوه بهترین مکان برای جا دادن میوه‌ها و مواد غذایی غنی در پتاسیم باشد.
 
بنابر گفته متخصصان تغذیه یک عدد موز حاوی 450 میلی گرم پتاسیم است. در طرف مقابل NHS توصیه می‌کند که برای اطمینان حاصل کردن از کارکرد درست بدنتان باید روزانه 3500 میلی گرم پتاسیم وارد بدنتان شود. با توجه به اینکه پتاسیم مورد نیاز از راه‌های متفاوتی علاوه بر مصرف موز وارد بدنتان می‌شود پس واضح است که با افزودن این میوه به برنامه غذایی‌تان در راه درستی برای کنترل فشار خون بالا قدم برمی‌دارید.
 
فراموش نکنید!
 
NHS در خطوط پایانی گزارش درباره نقش حیاتی پتاسیم در کاهش سطح فشار خون، لازم می‌بیند بار دیگر بر اهمیت کاهش مصرف نمک تاکید کند:""دقیقا به همان اندازه که مصرف بالای پتاسیم و جای دادن خوراکی‌های غنی در پتاسیم مانند موز در برنامه غذایی برای کاهش سطح فشار خون حیاتی است، به همان اندازه کاهش و در نهایت به صفر رساندن حجم نمک مصرفی می‌تواند خیال شما را از سطح فشار خون و سلامت کلیه‌هایتان راحت کند.""
 
منبع:برترین ها                           ",https://www.asriran.com/003UfB
832856,۱۴۰۱/۰۱/۱۱,اخبار سلامت,۱۵نکته درباره مگس‌های سفید,خسارت‌های مستقیم سفید بالک‌ها شامل تغذیه وضعف گیاه وخسارت‌های مستقیم آن که ناشی از ترشح عسلک است منجر به رشد قارچ‌های دوده واختلال در فتوسنتز و در نهایت اثرات روانی نامطلوب برای شهروندان است.,"مگس‌های سفید به عنوان یک گونه غیربومی، چند سالی است که در شهرهای پرجمعیت ظاهر شده‌اند و مشکلاتی برای زندگی مردم ایجاد می‌کنند. علاوه بر این، مگس‌های سفید به گیاهان نیز آسیب می‌زنند.

به گزارش ایسنا، مگس‌های سفید یا سفیدبالک‌ها در سال‌های گذشته در شهر تهران مشاهده شده اند. این حشرات در صورت وجود شرایط مناسب و نبود شکارگر طبیعی تکثیر می‌شوند و می‌توانند به عنوان یک معضل شهری شناخته شوند.
۱۵ نکته درباره مگس سفید، می‌تواند شناخت از این حشره را افزایش دهد؛
*این گونه در آسیای جنوب شرقی زندگی می‌کند و از آنجا به سایر نقاط منتقل می‌شود.
*سفیدبالک‌ که بین مردم به مگس سفید معروف است، طی سال‌های اخیر در برخی مناطق پایتخت مشاهده شده است.
*سفید بالک‌ها به عنوان یک آفت در کشور ما و بسیاری از کشورهای دیگر جهان وجود دارند اما تا زمانی که جمعیت آن‌ها زیاد و وجود آن‌ها برای مردم و کشاورزان آزاردهنده نشده‌ است، مشکلی ایجاد نمی‌کنند.
*سفید بالک‌ها دو میزبانه هستند؛ میزبان اول آن‌ها پشت برگ توت است و پس از آن در زمستان به سمت میزبان دوم خود یعنی درخت زیتون می‌روند.
*خسارت‌های مستقیم سفید بالک‌ها شامل تغذیه وضعف گیاه وخسارت‌های مستقیم آن که ناشی از ترشح عسلک است منجر به رشد قارچ‌های دوده واختلال در فتوسنتز و در نهایت اثرات روانی نامطلوب برای شهروندان است.
*این گونه حشره نیز مانند سایر موجودات زنده وقتی شرایط برای آن مهیا و میزبانش موجود باشد و دشمن طبیعی نداشته باشد، شروع به تکثیر و زیاد شدن می‌کند. 
*دما و میزبان گیاهی مناسب و نبود شکارگر طبیعی باعث شده است که جمعیت آن‌ها افزایش پیدا کند و باعث به وجود آمدن مشکلاتی برای مردم شوند.
*این حشره با ورود به مجاری تنفسی افراد می‌تواند باعث ایجاد حساسیت‌ شود.
*شست وشوی درختان توت با آب و مواد شوینده‌ای که به گیاهان، سلامت مردم و محیط زیست آسیب چندانی وارد نمی‌کند یکی از راه‌های مقابله با این حشره است.
*نصب برچسب‌های زرد رنگ بر تنه درختان نیز که باعث چسبیدن حشرات به آن‌ها می‌شود نیز روشی دیگر برای مهار مگس سفید است.
*راه نهایی کنترل جمعیت آن‌ها مبارزه بیولوژیک است و لازم است که دشمنان طبیعی مگس‌های سفید پرورش داده شوند و در محیط طبیعی قرار گیرند.
*کفشدوزک‌ها، زنبورهای پارازیتوئید، مگس شکارگر سفید بالک و کنه‌های شکارگر می‌توانند این آفت را کنترل کنند.
*تاثیر افت دما در از بین رفتن سفیدبالک قطعی است.
*برخی از شهروندانی که اعتراض به سفیدبالک‌ها دارند، خود با اقداماتی مثل استفاده بیش از حد و غیر ضروری از خودرو و افزایش گرما در وخیم‌تر شدن شرایط زیست محیطی نقش دارند.
*باید منتظر گذر زمان حداقل ۱۰ ساله باشیم تا حشرات شکارگر سفیدبالک‌ها مثل انواع کفشدوزک‌ها، بال‌توری‌ها، زنبورهای پارازیته و تعدادی از انواع مگس‌ها جمعیت سفیدبالک را کنترل کنند.
                           ",https://www.asriran.com/003UfA
832854,۱۴۰۱/۰۱/۱۱,سیاست خارجی,لاوروف: با ایران برای دور زدن تحریم‌ها همکاری می‌کنیم,مشخص نیست که منظور لاوروف صرفا دور زدن تحریم‌ها علیه روسیه بوده است و یا تحریم‌ها علیه ایران.,"وزیر خارجه روسیه اعلام کرد که برای دور زدن تحریم‌های غرب، با ایران همکاری خواهد کرد.

به گزارش ایسنا، به نقل از رویترز، سرگئی لاوروف، وزیر خارجه روسیه روز چهارشنبه اعلام کرد که با ایران جهت اتخاذ گام‌های کاربردی جهت دور زدن تحریم‌های غرب همکاری خواهد کرد.
به نوشته رویترز مشخص نیست که منظور لاوروف صرفا دور زدن تحریم‌ها علیه روسیه بوده است و یا تحریم‌ها علیه ایران.
سرگئی لاوروف روز گذشته در دیدار با وزیر خارجه کشورمان نیز با اشاره به علاقمندی کشورش در زمینه همکاری های همه جانبه با همسایگان خصوصا ایران، مناسبات دو کشور را دارای اهمیت ویژه دانست و  بر آمادگی کشورش برای توسعه همکاری با ایران تاکید کرد.
                           ",https://www.asriran.com/003Uf8
832853,۱۴۰۱/۰۱/۱۱,ورزشی,اولین واکنش فیفا به حوادث مشهد,"فیفا در ادامه با بر شمردن چندین بار حضور زنان از جمله در سال ۲۰۱۹ که برای اولین بار پس از ۴۰ سال اتفاق افتاد نوشته است: ""پیشرفت تاریخی حاصل شده” و “راه برگشتی نیست.""","فیفا خواستار توضیح فدراسیون فوتبال ایران در خصوص حوادث مشهد شد.
 
به گزارش عصرایران، فدراسیون جهانی فوتبال ( فیفا) با ارسال بیانیه‌ای به بی‌بی‌سی اعلام کرد که ""ما اخبار نگران کننده در خصوص اینکه دیروز به زنان اجازه حضور در بازی شهر مشهد داده نشده"" را دریافت کرده‌ایم.
 
فیفا اضافه کرد ""از فدراسیون فوتبال ایران خواسته‌ایم تا در این خصوص توضیحات و اطلاعات بیشتری بدهند"".
 
در این بیانیه آمده که موضع فیفا در قبال حضور زنان در ورزشگاه روشن است.
 
فیفا در ادامه با بر شمردن چندین بار حضور زنان از جمله در سال ۲۰۱۹ که برای اولین بار پس از ۴۰ سال اتفاق افتاد نوشته است: ""پیشرفت تاریخی حاصل شده” و “راه برگشتی نیست.""
 
 در روز مسابقه ایران و لبنان از ورود زنان و دختران به ورزشگاه امام رضا مشهد برای تماشای مسابقه جلوگیری و از اسپری فلفل علیه آنان استفاده شد.                           ",https://www.asriran.com/003Uf7
832852,۱۴۰۱/۰۱/۱۱,اجتماعی ,"""طلاق"" در قانون حمایت خانواده",قانون حمایت خانواده مصوب ۹۲ در بخش های مختلفی به موضوعاتی همچون ازدواج، طلاق، مراکز مشاوره خانوادگی و ... پرداخته است.,"طبق قانون حمایت خانواده مصوب ۹۲، ثبت طلاق و سایر موارد انحلال نکاح و نیز اعلام بطلان نکاح یا طلاق در دفاتر رسمی ازدواج و طلاق حسب مورد پس از صدور گواهی عدم امکان سازش یا حکم مربوط از سوی دادگاه مجاز است.

به گزارش ایسنا، طلاق در لغت به معنی گشودن گره و رها کردن است. در حقوق، طلاق عبارت است از انحلال نکاح دائم با شرایط و تشریفات خاص.
قانون حمایت خانواده مصوب ۹۲ در بخش های مختلفی به موضوعاتی همچون ازدواج، طلاق، مراکز مشاوره خانوادگی و ... پرداخته است.
در فصل چهارم قانون حمایت خانواده مصوب ۹۲ در ماده۲۴ آمده است که "" ثبت طلاق و سایر موارد انحلال نکاح و نیز اعلام بطلان نکاح یا طلاق در دفاتر رسمی ازدواج و طلاق حسب مورد پس از صدور گواهی عدم امکان سازش یا حکم مربوط از سوی دادگاه مجاز است.""
همچنین طبق ماده۲۵ قانون فوق،  درصورتی که زوجین متقاضی طلاق توافقی باشند، دادگاه باید موضوع را به مرکز مشاوره خانواده ارجاع دهد. در این موارد طرفین می‌توانند تقاضای طلاق توافقی را از ابتداء در مراکز مذکور مطرح کنند. در صورت عدم انصراف متقاضی از طلاق، مرکز مشاوره خانواده موضوع را با مشخص کردن موارد توافق جهت اتخاذ تصمیم نهائی به دادگاه منعکس می‌کند.
در ماده۲۶ قانون فوق بیان شده است:  در صورتی که طلاق، توافقی یا به درخواست زوج باشد، دادگاه به صدور گواهی عدم امکان سازش اقدام و اگر به درخواست زوجه باشد، حسب مورد، مطابق قانون به صدور حکم الزام زوج به طلاق یا احراز شرایط اعمال وکالت در طلاق مبادرت می‌کند.
طبق ماده۲۷  قانون فوق نیز، در کلیه موارد درخواست طلاق، به جز طلاق توافقی، دادگاه باید به منظور ایجاد صلح و سازش موضوع را به داوری ارجاع کند. دادگاه در این موارد باید با توجه به نظر داوران رأی صادر و چنانچه آن را نپذیرد، نظریه داوران را با ذکر دلیل رد کند.
همچنین در ماده۲۸ قانون حمایت خانواده مصوب ۹۲ آمده است:  پس از صدور قرار ارجاع امر به داوری، هریک از زوجین مکلفند ظرف یک هفته از تاریخ ابلاغ یک نفر از اقارب متأهل خود را که حداقل سی سال داشته و آشنا به مسائل شرعی و خانوادگی و اجتماعی باشد به عنوان داور به دادگاه معرفی کنند.
تبصره۱- محارم زوجه که همسرشان فوت کرده یا از هم جدا شده باشند، درصورت وجود سایر شرایط مذکور در این ماده به عنوان داور پذیرفته می‌شوند.
تبصره۲- درصورت نبود فرد واجد شرایط در بین اقارب یا عدم دسترسی به ایشان یا استنکاف آنان از پذیرش داوری، هریک از زوجین می‌توانند داور خود را از بین افراد واجد صلاحیت دیگر تعیین و معرفی کنند. درصورت امتناع زوجین از معرفی داور یا عدم توانایی آنان دادگاه، خود یا به درخواست هریک از طرفین به تعیین داور مبادرت می‌کند.
در ماده۲۹ قانون فوق الذکر  نیز بیان شده است: دادگاه ضمن رأی خود با توجه به شروط ضمن عقد و مندرجات سند ازدواج، تکلیف جهیزیه، مهریه و نفقه زوجه، اطفال و حمل را معین و همچنین اجرت‌المثل ایام زوجیت طرفین مطابق تبصره ماده (۳۳۶) قانون مدنی تعیین و در مورد چگونگی حضانت و نگهداری اطفال و نحوه پرداخت هزینه‌های حضانت و نگهداری تصمیم مقتضی اتخاذ می‌کند. همچنین دادگاه باید با توجه به وابستگی عاطفی و مصلحت طفل، ترتیب، زمان و مکان ملاقات وی با پدر و مادر و سایر بستگان را تعیین کند. ثبت طلاق موکول به تأدیه حقوق مالی زوجه است. طلاق درصورت رضایت زوجه یا صدور حکم قطعی دایر بر اعسار زوج یا تقسیط محکومٌ به نیز ثبت می‌شود. در هرحال، هرگاه زن بدون دریافت حقوق مذکور به ثبت طلاق رضایت دهد می‌تواند پس از ثبت طلاق برای دریافت این حقوق از طریق اجرای احکام دادگستری مطابق مقررات مربوط اقدام کند.
طبق ماده۳۰ قانون فوق نیز، در مواردی که زوجه در دادگاه ثابت کند به امر زوج یا اذن وی از مال خود برای مخارج متعارف زندگی مشترک که برعهده زوج است هزینه کرده و زوج نتواند قصد تبرع زوجه را اثبات کند، می‌تواند معادل آن را از وی دریافت نماید.
در ماده۳۱ نیز امده است:  ارائه گواهی پزشک ذی صلاح درمورد وجود جنین یا عدم آن برای ثبت طلاق الزامی است، مگر آنکه زوجین بر وجود جنین اتفاق نظر داشته باشند.
ماده۳۲ به این موضوع پرداخته که "" در مورد حکم طلاق، اجرای صیغه و ثبت آن حسب مورد منوط به انقضای مهلت فرجام خواهی یا ابلاغ رأی فرجامی است.""
ماده۳۳ قانون فوق مطرح کرده است: "" مدت اعتبار حکم طلاق شش ماه پس از تاریخ ابلاغ رأی فرجامی یا انقضای مهلت فرجام خواهی است. هرگاه حکم طلاق از سوی زوجه به دفتر رسمی ازدواج و طلاق تسلیم شود، در صورتی که زوج ظرف یک هفته از تاریخ ابلاغ مراتب در دفترخانه حاضر نشود، سردفتر به زوجین ابلاغ می کند برای اجرای صیغه طلاق و ثبت آن در دفترخانه حاضر شوند. در صورت عدم حضور زوج و عدم اعلام عذر از سوی وی یا امتناع او از اجرای صیغه، صیغه طلاق جاری و ثبت می‌شود و مراتب به زوج ابلاغ می‌گردد. در صورت اعلام عذر از سوی زوج، یک نوبت دیگر به ترتیب مذکور از طرفین دعوت به‌عمل می‌آید.
تبصره- دادگاه صادرکننده حکم طلاق باید در رأی صادرشده بر نمایندگی سردفتر در اجرای صیغه طلاق در صورت امتناع زوج تصریح کند.""
در ماده۳۴  قانون فوق نیز آمده است: ""مدت اعتبار گواهی عدم امکان سازش برای تسلیم به دفتر رسمی ازدواج و طلاق سه ماه پس از تاریخ ابلاغ رأی قطعی یا قطعی شدن رأی است. چنانچه گواهی مذکور ظرف این مهلت تسلیم نشود یا طرفی که آن را به دفترخانه رسمی طلاق تسلیم کرده است ظرف سه ماه از تاریخ تسلیم در دفترخانه حاضر نشود یا مدارک لازم را ارائه نکند، گواهی صادرشده از درجه اعتبار ساقط است.
تبصره- هرگاه گواهی عدم امکان سازش صادرشده بر اساس توافق زوجین به حکم قانون از درجه اعتبار ساقط شود کلیه توافقاتی که گواهی مذکور بر مبنای آن صادر شده است ملغی می‌گردد.
ماده۳۵ قانون حمایت خانواده مصوب ۹۲ مطرح کرده است که هرگاه زوج در مهلت مقرر به دفتر رسمی ازدواج و طلاق مراجعه و گواهی عدم امکان سازش را تسلیم کند، درصورتی که زوجه ظرف یک هفته در دفترخانه حاضر نشود سردفتر به زوجین اخطار می کند برای اجرای صیغه طلاق و ثبت آن در دفترخانه حاضر شوند. درصورت عدم حضور زوجه صیغه طلاق جاری و پس از ثبت به وسیله دفترخانه مراتب به اطلاع زوجه می‌رسد.
تبصره- فاصله بین ابلاغ اخطاریه و جلسه اجرای صیغه در این ماده و ماده (۳۴) این قانون نباید از یک هفته کمتر باشد. در مواردی که زوج یا زوجه مجهول المکان باشند، دعوت از شخص مجهول المکان از طریق نشر آگهی در جراید کثیر الانتشار یا هزینه درخواست کننده به وسیله دفترخانه به عمل م‌ آید.
در ماده۳۶ قانون فوق نیز آمده است: "" هرگاه گواهی عدم امکان سازش بنا بر توافق زوجین صادر شده باشد، درصورتی که زوجه بنا بر اعلام دادگاه صادرکننده رأی و یا به موجب سند رسمی در اجرای صیغه طلاق وکالت بلاعزل داشته باشد، عدم حضور زوج، مانع اجرای صیغه طلاق و ثبت آن نیست.""
ماده۳۷ هم به این موضوع پرداخته که "" اجرای صیغه طلاق با رعایت جهات شرعی در دفترخانه یا در محل دیگر و با حضور سردفتر انجام می‌گیرد.""
ماده۳۸ عنوان کرده است: ""در طلاق رجعی، صیغه طلاق مطابق مقررات مربوط جاری و مراتب صورتجلسه می شود ولی ثبت طلاق منوط به ارائه گواهی کتبی حداقل دو شاهد مبنی بر سکونت زوجه مطلّقه در منزل مشترک تا پایان عده است، مگر این که زن رضایت به ثبت داشته باشد. در صورت تحقق رجوع، صورت‌جلسه طلاق ابطال و درصورت عدم رجوع صورت‌جلسه تکمیل و طلاق ثبت می‌شود. صورت‌جلسه تکمیل شده به امضای سردفتر، زوجین یا نمایندگان آنان و دو شاهد طلاق می‌رسد. در صورت درخواست زوجه، گواهی اجرای صیغه طلاق و عدم رجوع زوج به وی اعطاء می‌شود. در هر حال درصورت انقضای مدت عده و عدم احراز رجوع، طلاق ثبت می‌شود.""
ماده۳۹ قانون فوق نیز یادآور شده است: در کلیه موارد، قطعی و قابل اجراء بودن گواهی عدم امکان سازش یا حکم طلاق باید از سوی دادگاه صادرکننده رأی نخستین گواهی و همزمان به دفتر رسمی ازدواج و طلاق ارائه شود.
گفتنی است درخواست صدور حکم طلاق با استفاده از ماده ۱۱۱۹ قانون مدنی است و به موجب ماده قانونی یاد شده طرفین عقد می‌توانند هر شرطی را که مخالف با مقتضای عقد مزبور نباشد، در ضمن عقد ازدواج یا عقد لازم دیگر بنمایند. مثل اینکه شرط شود هرگاه شوهر، زن دیگر بگیرد یا در مدت معینی غایب شود یا ترک انفاق نماید یا بر علیه حیات زن سوءقصد یا سو رفتاری نماید که زندگانی آنها با یکدیگر غیرقابل تحمل شود، زن وکیل باشد که پس از اثبات تحقق شرط در محکمه و صدور حکم نهایی، خود را مطلقه سازد.
به حکم ماده ۱۱۲۹ قانون مدنی،"" در صورت استنکاف شوهر از پرداخت نفقه و عدم امکان اجرای حکم محکمه و الزام او به دادن نفقه، زن می‌تواند برای طلاق به حاکم رجوع کند و حاکم شوهر را اجبار به طلاق می‌نماید. همچنین است در صورت عجز شوهر از دادن نفقه.""
 به موجب ماده ۱۱۳۰ قانون مدنی،""در صورتی که دوام زوجیت موجب عسر و حرج زوجه (سختی و مشقت در زندگی) باشد،او می‌تواند به حاکم شرع مراجعه و دادخواست طلاق دهد، چنانچه عسر و حرج مذکور در محکمه ثابت شود دادگاه می‌تواند زوج را اجبار به طلاق نماید و در صورتی که اجبار میسر نباشد زوجه به اذن حاکم شرع طلاق داده می‌شود.""
مطابق با ماده ۱۱۴۳ قانون مدنی، طلاق بر دو نوع است:
بائن و رجعی‌.طلاق رجعی، نوعی از طلاق است که در مدت عده  برای مرد حق رجوع وجود دارد ولی  طلاق بائن، در مدت عده برای مرد حق رجوع وجود ندارد لذا رابطه زوجیت قطع شده و زن در حکم زوجه نیست و زن و مرد بر هم حرام‌ می گردند.زن حق نفقه ندارد و چنانچه یکی از طرفین در مدت عده فوت کند دیگری از او ارث نمی برد و اگر مرد بخواهد مجددا با آن زن ازدواج‌ کند باید عقد جدیدی جاری شود.‌
همچنین طبق ماده ۱۱۴۶ قانون مدنی، «طلاق خلع آن است که زن به دلیل کراهتی که از شوهر خود دارد، در مقابل مالی که به وی می‌دهد، طلاق بگیرد؛ اعم از اینکه مال مزبور عین مهر یا معادل آن یا بیشتر یا کمتر از مهر باشد.» به بیانی روشن‌تر، طلاق خلع از این جهت بائن محسوب می­‌شود که زن به هر علتی نخواهد با شوهرش به زندگی ادامه دهد و شوهر هم مایل به طلاق دادن او نباشد، اما زن برای راضی کردن او به طلاق، مقداری مال به او بدهد تا راضی شود او را طلاق دهد.
براساس این گزارش، یکی از سریع‌ترین و راحت‌ترین راه‌های طلاق، طلاق توافقی است، در طلاق توافقی به دلیل توافقات به عمل آمده بین زوجین در کلیه امور مالی و حضانت و ملاقات فرزندان دعوا و بحث‌های کمتری را شاهد هستیم. به همین دلیل زوجینی که قصد جدایی دارند معمولاً از طلاق توافقی استقبال کرده و ابتدا گزینه طلاق توافقی را انتخاب می‌نمایند.
                           ",https://www.asriran.com/003Uf6
832851,۱۴۰۱/۰۱/۱۱,علمی,آیا اکتشافات فضایی ارزش هزینه کردن را دارند؟,دیدگاه کیهانی، بر اهمیت حفاظت از قابلیت سکونت سیاره ما تأکید می‌کند و سرمایه‌گذاری کردن در این حوزه را تشویق می‌کند.,"با توجه به پیشرفت اکتشافات فضایی و فناوری‌های مرتبط با آنها، این پرسش مطرح می‌شود که اکتشافات فضایی چه اهمیتی دارند؟

به گزارش ایسنا، شاید بهترین پاسخ برای دلیل اهمیت اکتشافات فضایی، در تاریخ ما نهفته باشد. چه چیزی باعث شد اجداد ما به دشت‌ها کوچ کنند؟ آیا توزیع گسترده‌تر گونه‌های انسان، شانس بیشتری برای بقا ارائه می‌دهد؟
تقریبا همه تمدن‌های موفق، به اکتشاف تمایل داشته‌اند. انسان‌ها هنگام کاوش ممکن است خطرات مناطق اطراف را شناسایی کنند و برای آنها آماده شوند. آگاهی نداشتن از این خطرات می‌تواند به ما آسیب برساند. با آگاهی یافتن از این خطرات، ممکن است بتوانیم اثرات یا پیامدهای آنها را کاهش دهیم.
در حالی که بسیاری از منابع صرف کارهایی می‌شوند که بازدهی کمی دارند، اکتشاف فضایی به انسان امکان می‌دهد تا منابع جدیدی را بیابد. منابع به موفقیت در بقا کمک می‌کنند.
با اکتشاف در جهان‌های بیگانه مانند زهره، مریخ یا قمر زحل می‌توانیم دنیای خود را دقیق‌تر مورد بررسی قرار دهیم. اکتشاف در منظومه شمسی، بر درک رابطه زمین با سیارات دیگر متمرکز است و گامی اساسی برای کاوش گسترده‌تر در جهان به شمار می‌رود.
اگرچه فضا ممکن است شگفتی‌ها و توضیحات زیادی در مورد چگونگی شکل‌گیری جهان یا نحوه عملکرد آن در بر داشته باشد اما خطراتی نیز به همراه دارد. احتمال برخورد یک سیارک یا دنباله‌دار بزرگ با زمین، کم است اما با گذشت زمان احتمالا رخ خواهد داد.
برخی از توضیحات مربوط به انقراض و تکامل، برخورد سیارک‌ها یا دنباله دارها را شامل می‌شود. پژوهشگران سعی دارند چنین تهدیدهایی را شناسایی کنند و ممکن است بتوانند کاری در مورد آن انجام دهند.
دانش به دست آمده در مورد این خطرات می‌تواند به ما به عنوان یک گونه، امکان زنده ماندن بدهد. بدون توانایی دستیابی به فراسوی فضا ممکن است شانسی برای نجات ما وجود نداشته باشد.

*دانش به دست آمده در مورد این خطرات می‌تواند به ما به عنوان یک گونه، امکان زنده ماندن بدهد. بدون توانایی دستیابی به فراسوی فضا ممکن است شانسی برای نجات ما وجود نداشته باشد.

زمین تنها سیاره‌ای است که حیات را حفظ می‌کند اما توانایی ما برای سازگاری شاید در نهایت به ما امکان دهد تا در سیارات و قمرهای دیگر ساکن شویم.
سبک زندگی ما در سیارات دیگر متفاوت خواهد بود اما زندگی و فرهنگ انسان در گذشته سازگار شده است و یقینا در آینده نیز چنین خواهد شد. فضا امکان رشد و موفقیت را برای ما فراهم می‌کند.
چرا اکتشاف فضایی مهم است؟
بیشتر افرادی که عاشق فضا هستند و به اکتشاف اعتقاد دارند، احتمالا این حرف را شنیده‌اند: ""وقتی روی زمین مشکلاتی وجود دارد، نباید پول خود را برای اکتشاف فضایی هدر دهیم.""
اگرچه نگرانی‌های حوزه بهداشت عمومی، بی‌عدالتی‌های اجتماعی، تغییرات آب‌ و هوایی و سایر مسائل فوری، مهم هستند اما حل کردن این مشکلات، به کاهش بودجه برنامه‌های فضایی بستگی ندارد.
شاید بتوان دلایلی را برای تاکید بر اهمیت اکتشافات فضایی مطرح کرد.
۱. پژوهش‌های فضایی آن قدر که تصور می‌شود، پرهزینه نیستند
بسیاری از کشورهای جهان، روی علم و اکتشافات فضایی به عنوان بخشی متعادل از کل بودجه خود سرمایه‌گذاری می‌کنند. بررسی افکار عمومی نشان داده است که مردم تخمین می‌زنند که ناسا تا یک چهارم بودجه فدرال آمریکا را به خود اختصاص می‌دهد اما در واقع، بودجه ناسا تنها حدود ۰/۵ درصد از کل بودجه فدرال آمریکا است و این مقدار زیادی نیست. اطلاعات درست ممکن است به منتقدان اطمینان دهند که هزینه‌ اکتشافات فضایی آن قدر که فکر می‌کنند منابع عمومی را تحت تاثیر قرار نمی‌دهد.

*بررسی افکار عمومی نشان داده است که مردم تخمین می‌زنند که ناسا تا یک چهارم بودجه فدرال آمریکا را به خود اختصاص می‌دهد اما در واقع، بودجه ناسا تنها حدود ۰/۵ درصد از کل بودجه فدرال آمریکا است و این مقدار زیادی نیست.

۲. هزینه‌ کردن برای اکتشافات فضایی، نتیجه مثبت دارد
اگر کسی استدلال می‌کند که بودجه عمومی باید برای حل کردن مشکلات جهان هزینه شود، باید بداند که هزینه‌های صرف‌شده برای ناسا، تأثیر مثبتی بر اقتصاد آمریکا داشته است. هزینه کردن برای اکتشافات فضایی، از مشاغل بسیار مهم پشتیبانی می‌کند، پیشرفت‌های حوزه فناوری را با کاربردهای عملی تقویت می‌کند و فرصت‌های تجاری را فراهم می‌آورد که بازخورد اقتصادی دارند. این کار به نوبه خود به افزایش حجم پول عمومی کمک می‌کند که می‌توان آن را برای حل فوری‌ترین مشکلات جهان هزینه کرد.
  ۳. اکتشافات فضایی مستقیما بر مشکلات زمینی تأثیر می‌گذارند
کاوش در فضا می‌تواند از راه‌های دیگری نیز به جهان کمک کند. بررسی نحوه رشد مواد غذایی در مدار زمین یا مریخ، بینش‌هایی را در مورد رشد مواد غذایی در شرایط ناملایم روی زمین ارائه می‌دهد و دانشی را ایجاد می‌کند که می‌تواند به کاهش اثرات تغییرات آب و هوایی کمک کند. پژوهش‌های پزشکی انجام‌شده در ایستگاه فضایی بین‌المللی به ما کمک می‌کنند تا بدن انسان را با روش‌های جدیدی درک کنیم و همچنین، امکان نجات جان انسان‌ها و بهبود کیفیت زندگی را فراهم می‌کنند.
  ۴. اکتشافات فضایی کمک می‌کنند تا جهان خود را بهتر درک کنیم
بررسی فضا، یک تغییر مهم در دیدگاه ما ایجاد می‌کند. هنگامی که ما در مورد آن چه در ورای زمین نهفته است، می‌آموزیم، زمینه‌ای برای درک سیاره خودمان ایجاد می‌شود. بررسی سایر جهان‌های منظومه شمسی ما و فراتر از آن نشان می‌دهد که زمین، جهانی ارزشمند برای زندگی کردن است. هنگامی که فضانوردان به فضا سفر می‌کنند، می‌بینند که جو زمین چقدر نازک و ضعیف است و تعادل شکننده‌ای را که در آن زندگی می‌کنیم، درک می‌کنند. دیدگاه کیهانی، بر اهمیت حفاظت از قابلیت سکونت سیاره ما تأکید می‌کند و سرمایه‌گذاری کردن در این حوزه را تشویق می‌کند.

*دیدگاه کیهانی، بر اهمیت حفاظت از قابلیت سکونت سیاره ما تأکید می‌کند و سرمایه‌گذاری کردن در این حوزه را تشویق می‌کند.

 ۵. اکتشافات فضایی روزی زندگی ما را نجات خواهند داد
اگر یک سیارک به زمین برخورد کند، هیچ‌ کدام از پیشرفت‌های اجتماعی و زیست محیطی در جهان به ما کمک نخواهند کرد. اگر بخواهیم مطمئن شویم که در صورت نزدیک شدن جرمی به سمت ما، می‌توانیم از سیاره خود دفاع کنیم، باید فضا را برای یافتن و بررسی سیارک‌ها و دنباله‌دارهای همسایه خود جستجو کنیم.
۶. فضا الهام‌بخش است
هر کودکی که آرزوی فضانورد شدن را دارد، فرصت این کار را نخواهد داشت. این حقیقت تلخی است که بسیاری از ما می‌دانیم اما الهام گرفتن برای رسیدن به یک هدف بسیار بزرگ، به کودکان انگیزه می‌دهد تا جدی‌تر درس بخوانند و مهارت‌هایی را در علوم مهندسی، پزشکی یا سایر علوم کسب کنند که به نفع بشریت هستند و مستقیما به غلبه بر مشکلاتی که ما به عنوان یک گونه با آنها مواجه هستیم، کمک می‌کنند.
الهام گرفتن فقط برای کودکان نیست. هنگامی که از زیبایی ابرهای مشتری شگفت‌زده می‌شویم، فرصتی برای قدردانی از شگفتی و عظمت کیهانی که در آن زندگی می‌کنیم، به دست می‌آید. این ایده که ممکن است حیات در جای دیگری از کیهان وجود داشته باشد، به ما یادآوری می‌کند که ممکن است تنها موجوداتی نباشیم که برای رسیدن به تعادل، عدالت و پایداری تلاش می‌کنند. حتی در تاریک‌ترین زمان‌ها، انگیزه‌ای برای دستیابی به هدفی عالی و کشف چیزی وجود دارد که می‌تواند دید ما و کیهان ‌ما را برای همیشه تغییر دهد.

*این ایده که ممکن است حیات در جای دیگری از کیهان وجود داشته باشد، به ما یادآوری می‌کند که ممکن است تنها موجوداتی نباشیم که برای رسیدن به تعادل، عدالت و پایداری تلاش می‌کنند.

۷. ممکن است جای بیشتری در جهان وجود داشته باشد
نمی‌توان انکار کرد که بسیاری از مشکلات مهم پیش روی بشریت وجود دارند که باید رفع شوند اما رویارویی با این مشکلات به این معنا نیست که ما باید از بررسی کردن فضا دست برداریم و کاوش را متوقف کنیم.
تمدن بشری، ظرفیت شگفت‌انگیزی دارد و ما می‌توانیم بیش از یک کار مهم را همزمان انجام دهیم. اگر کسی باور دارد که یک موضوع خاص باید توجه و سرمایه‌گذاری بیشتری را به خود جلب کند، می‌تواند و باید به دفاع از آن بپردازد. مشکلاتی که ما با آن روبه‌رو هستیم، ادامه نمی‌یابند زیرا ما برای علم و اکتشاف فضایی هزینه می‌کنیم و دلیلی وجود ندارد که آرزوهای خود را در مقابل یکدیگر قرار دهیم.
پنج دلیل برای ضروری بودن اکتشافات فضایی
در پاسخ به افرادی که غیر ضروری بودن و هزینه داشتن اکتشافات فضایی را مطرح می‌کنند، می‌توان پنج دلیل را مطرح کرد تا به ضروری بودن آنها پی ببرند.
۱. فناوری‌ها و پژوهش‌های جدید
انسان‌ها برای رفتن به فضا تکامل نیافته‌اند اما به هر حال به آنجا خواهند رفت. رفتن به فضا، با توسعه فناوری‌های گوناگونی همراه است که بازخورد اقتصادی را به همراه دارند و زندگی ما روی زمین را بهبود می‌بخشند. بدون برنامه‌های فضایی، ما GPS، پیش‌بینی دقیق آب و هوا، سلول‌های خورشیدی یا فناوری به کار رفته در عینک‌های آفتابی و دوربین‌ها را نداشتیم. همچنین در حال حاضر، پژوهش‌های پزشکی در فضا در حال انجام شدن هستند که می‌توانند بیماری‌ها را درمان کنند و عمر انسان‌ها را افزایش دهند. این آزمایش‌ها را نمی‌توان روی زمین انجام داد. کاوش فضایی می‌تواند جان انسان‌ها را نجات دهد.

*بدون برنامه‌های فضایی، ما GPS، پیش‌بینی دقیق آب و هوا، سلول‌های خورشیدی یا فناوری به کار رفته در عینک‌های آفتابی و دوربین‌ها را نداشتیم. همچنین در حال حاضر، پژوهش‌های پزشکی در فضا در حال انجام شدن هستند که می‌توانند بیماری‌ها را درمان کنند و عمر انسان‌ها را افزایش دهند. این آزمایش‌ها را نمی‌توان روی زمین انجام داد.

۲. سیارک‌ها به ما اهمیت نمی‌دهند
هنگامی که صحبت از نجات جان انسان‌ها به میان می‌آید، مشخص می‌شود که اکتشاف فضایی چقدر ضروری است و می‌تواند زندگی همه ما را نجات دهد. منظومه شمسی از قرون اولیه تا به امروز بسیار آرام شده است اما هنوز تعداد ناشناخته‌ای از سیارک‌ها و دنباله‌دارهای بزرگ وجود دارند که می‌توانند به سیاره ما برخورد کنند. این برخوردها چندین بار در گذشته رخ داده‌اند و هر کدام به انقراض دسته‌جمعی منجر شده‌اند. مهم نیست که سیارک بزرگ دیگری به زمین برخورد می‌کند، بلکه مهم این است که چه زمانی این برخورد رخ می‌دهد. یک برنامه فضایی قوی، تنها امیدی است که ما برای منحرف کردن چنین جرمی داریم. اگر ما برای رسیدن به این هدف تلاش نکنیم، تاریخ به اتمام رسیدن بشریت نزدیک خواهد شد.
 ۳. سکونت در سایر سیارات، آخرین نسخه پشتیبان است
در حال حاضر بیش از هفت میلیارد انسان وجود دارند که تعداد قابل توجهی به شمار می‌رود. همه ما در یک سیاره در کنار هم هستیم. بدین ترتیب، اگر اتفاقی مانند برخورد سیارک برای زمین رخ دهد، گونه ما ممکن است از بین برود. ساکن شدن در سایر سیارات منظومه شمسی، راهی برای ایجاد یک نسخه پشتیبان بشر ارائه می‌دهد که بدون توجه به آنچه برای زمین اتفاق می‌افتد، زنده می‌ماند. شاید انسان‌های آینده، مریخی‌هایی باشند که هرگز پا به زمین نخواهند گذاشت. فناوری مورد نیاز برای امکان‌پذیر ساختن این هدف به خودی خود توسعه نخواهد یافت.
۴. حفاری فضایی می‌تواند جهان را نجات دهد
با توسعه فناوری‌های جدید در زمین، فشار بر منابع طبیعی آن همچنان در حال افزایش است. استخراج مواد معدنی باارزش، انبوهی از مشکلات مانند آسیب‌های زیست‌محیطی و بهره‌برداری انسانی را به همراه داشته است اما مواد گرانبهای زیادی نیز در فضا وجود دارد. استارتاپ‌هایی مانند ""پلنتری ریسورسز""(Planetary Resources) سعی دارند به جای زمین، به استخراج از سیارک‌ها بپردازند. این کار به معنای عرضه نامحدود مواد خامی است که در زمین کمیاب هستند.
۵. ما کاوشگر هستیم
دلایل عملی بیشتری برای اکتشاف فضا وجود دارد اما یکی از دلایل اصلی برای ضرورت ادامه اکتشاف در فضا این است که ما کاوشگر هستیم. انسان از نخستین گام‌های راستین خود تلاش کرده‌ است تا اطلاعات بیشتری را درباره جهان اطراف خود کسب کند و این کار به او امکان ساخت تمدن را داده است. کاوش در فضا نه تنها فرصتی برای کشف دنیاهای جدید و ساخت فناوری‌های پیشرفته به شمار می‌رود، بلکه فرصتی برای کار کردن با هم برای رسیدن به یک هدف بزرگتر صرف نظر از ملیت، نژاد یا جنسیت است. اگر دست از کاوش برداریم، انسان بودن را متوقف کرده‌ایم.
                           ",https://www.asriran.com/003Uf5
832850,۱۴۰۱/۰۱/۱۱,اجتماعی ,"نحوه ارائه خدمات مشاوره‌ای به متقاضیان «طلاق‌های توافقی» در سامانه ""تصمیم""",افرادی که متقاضی طلاق توافقی هستند، قبل از حقوقی شدن پرونده آنان، پروسه‌ای را در سامانه تصمیم طی می‌کنند که بر اساس آن، ۳ تا ۵ جلسه آموزشی و مداخلات تخصصی روانشناختی و مددکاری اجتماعی ارائه می‌شود تا زوجین بتوانند تصمیمات بهتری برای کاهش مشکلات و آسیب‌های مربوطه اتخاذ کنند.,"پس از تصویب قانون حمایت از خانواده که در اسفند سال ۱۳۹۱ به تصویب رسید، سازمان بهزیستی با همکاری قوه‌قضاییه برای پوشش طلاق‌های توافقی سامانه‌ای تحت عنوان ""تصمیم"" راه‌اندازی کرد که در این راستا متقاضیان طلاق توافقی قبل از حقوقی شدن پرونده‌شان، پروسه‌ای را در این سامانه طی کرده و بر اساس آن، ۳ تا ۵ جلسه آموزشی و مداخلات تخصصی روانشناختی و مددکاری اجتماعی، مشاوره حقوقی و مذهبی جهت تصمیم‌گیری بهتر برای کاهش مشکلات و آسیب‌های مربوط به آنان ارائه می‌شود.

به گزارش ایسنا، از آنجایی که سازمان بهزیستی از سال ۱۳۷۸ با هدف کنترل و کاهش آسیب‌های اجتماعی، کاهش طلاق و تحکیم خانواده از طریق اجرای طرح مداخله در خانواده و با همکاری دادگستری استان‌ها به خانواده‌های دارای اختلافات حاد خانوادگی یا زوجین متقاضی طلاق، خدمات مشاوره‌ای و مددکاری اجتماعی را در مراکز مداخله در بحران‌های فردی، خانوادگی و اجتماعی، مراکز مداخله در خانواده توسط کارشناسان بهزیستی مستقر در دادگستری‌ها ارائه می‌کرد، این سازمان پس از تصویب قانون حمایت از خانواده مصوب اسفند سال ۱۳۹۱ و در قالب توافقات به عمل آمده فی مابین سازمان بهزیستی، معاونت اجتماعی و پیشگیری از وقوع جرم قوه قضائیه، وزارت کشور و شورای عالی انقلاب فرهنگی، اقدام به راه‌اندازی سامانه‌ای تحت عنوان سامانه تصمیم طی سال‌های ۱۳۹۵ تا ۱۳۹۹ در مراکز استان‌های کشور کرد.
بنابر اعلام سازمان بهزیستی در نیمه دوم سال ۱۳۹۹ نیز این سامانه در شهرستان‌هایی با جمعیت بیش از ۵۰ هزار نفر راه‌اندازی شد.
طبق اظهارات بهزاد وحیدنیا، مدیرکل مشاوره و امور روانشناختی سازمان بهزیستی کشور، زوجین برای دریافت مشاوره ابتدا باید به سایت زمان مراجعه کرده و بعد از انتخاب زمان و محل مشاوره، واحد ارزیابی روانی و اجتماعی برایشان مشخص می‌شود. در نهایت یک جلسه روانی‌اجتماعی با حضور تیمی متشکل از روانشناس، مددکار، مشاوره حقوقی و مذهبی برگزار و ارزیابی انجام می‌شود. پس از آن به مرکز مشاوره ارجاع می‌شوند. بعد از ارزیابی روانی‌اجتماعی زوجین تصمیم می‌گیرند که ادامه فرآیند تخصصی مشاوره را در کجا انجام دهند.
همچنین چهار جلسه مشاوره‌ای (هر جلسه ۴۵ دقیقه) برای آنها در نظر گرفته شده است و در نهایت نتایج ثبت و به دفاتر پیشخوان ارسال می‌شود تا به قاضی پرونده ارائه شود.
در این راستا به چند سوال متداول پیش‌آمده درباره سامانه تصمیم پاسخ داده شده است:
- فرآیند سامانه تصمیم برای متقاضیان طلاق به چه صورت است؟
شخص متقاضی طلاق به سایت زمان (zaman.behzisti.net) مراجعه کرده و اطلاعات اولیه خویش (نام و نام خانوادگی، کد ملی و شماره موبایل هر کدام از طرفین) را ثبت می‌کند، سپس از سامانه پیامی را حاوی تاریخ مراجعه، اسم مرکز غربالگری و کد پیگیری دریافت می‌کند. بعد از دریافت پیام، زوج و زوجه به مرکز ارزیابی روانی – اجتماعی (غربالگری) مربوطه مراجعه کرده و پس از پذیرش، اطلاعات مربوط به آنها که حاوی فرم‌های مخصوصی است، توسط کارشناس تکمیل می‌شود. بعد از تکمیل فرم‌ها، زوجین از طریق واحد ارجاع به مرکز مشاوره ارجاع داده می‌شوند. مراکز مشاوره بعد از تشکیل جلسات مشاوره پاسخ خود را به مرکز ارزیابی روانی - اجتماعی (غربالگری) مربوطه اعلام می‌کنند و مرکز ارزیابی با تنظیم نامه‌ای آن را به پیشخوان قضائی ارسال می‌کند.
- درخصوص آموزش برای افراد در معرض طلاق چه خدماتی ارائه می‌شود؟
افرادی که متقاضی طلاق توافقی هستند، قبل از حقوقی شدن پرونده آنان، پروسه‌ای را در سامانه تصمیم طی می‌کنند که بر اساس آن، ۳ تا ۵ جلسه آموزشی و مداخلات تخصصی روانشناختی و مددکاری اجتماعی ارائه می‌شود تا زوجین بتوانند تصمیمات بهتری برای کاهش مشکلات و آسیب‌های مربوطه اتخاذ کنند.
- هزینه جلسات ارزیابی روانی-اجتماعی چه مقدار است؟
هزینه جلسات غربالگری برای عموم مردم و مراجعان طلاق‌های توافقی رایگان است.
- پروسه زمانی پاسخ و اعلام نظر مراکز چند روز است؟
از موقع ارجاع تا پاسخ مرکز مشاوره باید ۴۵ روز گذشته باشد. همچنین انتخاب مرکز ارزیابی روانی - اجتماعی با اختیارات خود زوجین موقع ثبت‌نام بوده و هر مرکز ارزیابی روانی-اجتماعی دارای ظرفیت پذیرش مشخصی است.
- سامانه تصمیم در چه استان‌هایی وجود دارد؟
هم اکنون سامانه تصمیم در تمامی مراکز استان‌ها و تمامی شهرستان‌های بالای ۵۰ هزار نفر جمعیت فعال است.
                           ",https://www.asriran.com/003Uf4
832849,۱۴۰۱/۰۱/۱۱,ورزشی,فیفا اخراج تیم های روسی را تایید کرد,تیم ملی روسیه در آستانه بازی مرحله نیمه نهایی پلی آف جام جهانی مقابل لهستان از دور مقدماتی جام جهانی کنار گذاشته شد و به همین دلیل جام جهانی قطر را از دست داد.,"فیفا اخراج تیم ملی فوتبال روسیه و باشگاه های این کشور از رقابت های خود را تایید کرد.

به گزارش ایسنا و به نقل از استار، فیفا حذف تیم های روسی از تمامی رقابت های خود را تایید کرد.  علاوه بر این، باشگاه های روسیه و تیم های ملی این کشور اجازه ندارند در مسابقات اتحادیه جهانی فوتبال (فیفا) شرکت کنند. فیفا محرومیت تیم های روسی از تمامی رقابت های خود را تایید و اعلام کرد، در دوحه شهر میزبان جام جهانی چندین تصمیم اتخاذ شده در مورد جنگ تجاوزکارانه روسیه علیه اوکراین تصویب شده است. در حال حاضر نه باشگاه های روسیه و نه تیم های ملی روسیه اجازه حضور در رقابتهای اتحادیه جهانی را ندارند. فیفا قبلا این تصمیم را گرفته بود و اکنون این تصمیم تایید شده است. 
اخیراً دادگاه داوری ورزش CAS درخواست روس ها علیه تعلیق تیم های این کشور توسط فیفا را رد کرد. تیم ملی روسیه در آستانه بازی مرحله نیمه نهایی پلی آف جام جهانی مقابل لهستان از دور مقدماتی جام جهانی کنار گذاشته شد و به همین دلیل جام جهانی قطر را از دست داد.
فیفا همچنین تصمیم گرفته بود که قراردادهای بازیکنان با باشگاه های اوکراینی به طور خودکار تا پایان فصل به حالت تعلیق درآید.
                           ",https://www.asriran.com/003Uf3
832848,۱۴۰۱/۰۱/۱۱,اقتصادی,یارانه معیشتی فروردین ماه واریز شد,این اولین یارانه‌ای است که در سال ۱۴۰۱ به مشمولان تعلق می‌گیرد.,"اولین یارانه معیشتی ۱۴۰۱ ساعت ۲۴:۰۰ چهارشنبه ۱۰ فروردین ماه، به حساب سرپرستان خانوار واریز شد.
به گزارش ایلنا، بیست و نهمین مرحله یارانه معیشتی ساعت ۲۴:۰۰ چهارشنبه، ۱۰ فروردین ماه ۱۴۰۱، به حساب سرپرستان خانوار واریز شد.
این اولین یارانه‌ای است که در سال ۱۴۰۱ به مشمولان تعلق می‌گیرد.                           ",https://www.asriran.com/003Uf2
832847,۱۴۰۱/۰۱/۱۱,ورزشی,توپ جام‌جهانی ۲۰۲۲ قطر را ببینید (+عکس),در رونمایی از این توپ تصاویری از بازیکنانی مثل لیونل مسی فوق ستاره و کاپیتان تیم ملی آرژانتین و هونگ میون سون کاپیتان تیم ملی کره جنوبی منتشر شده است.,"شرکت آدیداس از توپ مخصوص جام جهانی ۲۰۲۲ قطر رونمایی کرد.
 
جام جهانی ۲۰۲۲ فوتبال قرار است از ۳۰ آبان تا ۲۷ آذر ۱۴۰۱ به میزبانی قطر برگزار می‌شود. تیم ملی فوتبال ایران هم برای سومین دوره پیاپی و ششمین دوره در تاریخ سهمیه حضور در این مسابقات را کسب کرده است.
 
شرکت تولید لوازم ورزشی آدیداس که چند سال است حامی مالی فدراسیون بین‌المللی فوتبال (فیفا) است، از توپ مخصوصی که برای مسابقات جام جهانی قطر تولید کرده، رونمایی کرده است. شرکت آدیداس نام «الحریله» را برای این توپ برگزیده است. در رونمایی از این توپ تصاویری از بازیکنانی مثل لیونل مسی فوق ستاره و کاپیتان تیم ملی آرژانتین و هونگ میون سون کاپیتان تیم ملی کره جنوبی منتشر شده است.
 
قرعه‌کشی مرحله گروهی جام جهانی قرار است جمعه ۱۲ فروردین برگزار شود. تاکنون صعود ۲۷ تیم به این مسابقات قطعی شده است. تکلیف ۲ سهمیه منطقه آمریکای شمالی هم در مسابقات فردا مشخص می‌شود. سه تیم هم پس از برگزاری مسابقات مرحله پلی‌آف راهی جام جهانی می‌شوند.
 
                           ",https://www.asriran.com/003Uf1
832792,۱۴۰۱/۰۱/۱۱,بین الملل,اثر تهاجم روسیه بر سفره‌ افطار مسلمانان/ از گرانی تا کمبود مواد غذایی,مسلمانان جهان که هر ساله روزه‌های سحر تا غروب ماه رمضان خود را با وعده‌های غذایی مجلل افطار می‌کردند  اینک به فکر تامین کالاهای اساسی برای سفره‌های افطار هستند.,"تهاجم روسیه به اوکراین مشکلات غذایی در بخش‌هایی از آفریقا و خاورمیانه را تشدید کرده و سفره‌های افطار دم غروب مسلمانان در ماه مبارک رمضان را اقتصادی و کوچک خواهد کرد.
به گزارش عصرایران، تهاجم روسیه به اوکراین باعث گران شدن سوخت و مواد غذایی در کشورهای مسلمان شده و زندگی معنوی ماه رمضان سال جاری را با چالش مواجه کرده است.
مسلمانان جهان از لبنان تا تونس، از عربستان سعودی تا سومالی که هر ساله به صورت سنتی روزه‌های سحر تا غروب ماه رمضان خود را با وعده‌های غذایی مجلل افطار می‌کردند اینک به خاطر گرانی سرسام آور مواد غذایی و سوخت به فکر تامین کالاهای اساسی برای سفره های خود هستند.
خبرگزاری فرانسه نوشت: ""صباح فاطوم"" یکی از ساکنان غزه که در محاصره اسرائیل قرار دارد، گفت: ""افزایش قیمت‌ها بر حال و هوای رمضان تاثیر می‌گذارد و حس این ماه را از بین می برد"".
براساس اعلام مقامات فلسطینی، قیمت کالاهای مصرفی در غزه حدود 11 درصد افزایش یافته است.
""فاطوم"" 45 ساله پیش از ماه مبارک رمضان که در روزهای آینده و پس از رویت هلال ماه آغاز می‌شود، گفت: ""شنیده‌ام قیمت‌ها بیشتر خواهد شد. این موضوع برای مردم سنگین است"".
روسیه و اوکراین با سرزمین‌های گسترده پرورش غلات در میان اصلی‌ترین تولیدکنندگان غلات جهان قرار دارند و بخش بزرگی از صادرات عمده گندم، روغن‌های گیاهی و ذرت را از آن خود کرده‌اند.
 
فلسطینی‌های ساکن منطقه بیت المقدس (شهر قدیمی اورشلیم) در آستانه ماه مبارک رمضان در حال خرید پاستیل و شیرینی هستند/ عکس: خبرگزاری فرانسه

تهاجم روسیه به اوکراین و تحریم‌های بین الملل باعث ایجاد اختلال در جریان صادرات شده و ترس از یک بحران جهانی قحطی و گرسنگی را در سراسر خاور میانه و آفریقا برانگیخته است.
عوارض تهاجم روسیه در کشورهایی مانند یمن -فقیرترین کشور جهان عرب- آشکارتر است. یمن پس از جنگ ویرانگر 2014 یکی از بزرگترین بحران‌های بشری جهان را پشت سر گذاشته است.
این واقعیت که اوکراین حدود یک سوم گندم وارداتی یمن را تامین می‌کند، ترس از وخامت بحران قحطی در این کشور را تشدید کرده است. در سال گذشته نیز قیمت مواد غذایی در این کشور دو برابر شده است.
""محسن صالح"" یکی از ساکنان صنعا پایتخت یمن گفت که قیمت‌ها هر ساله پیش از ماه رمضان افزایش می‌یابد اما امسال به طرز دیوانه کننده‌ای بالا رفته و مردم توان تحمل آن را ندارند.
این مرد 43 ساله به خبرگزاری فرانسه گفت: ""وضعیت اقتصادی بسیار وخیم است. بیشتر مردم یمن فقیر و خسته هستند"".
یک فروشنده در بازار صنعا پایتخت یمن- عوارض تهاجم روسیه در کشورهایی مانند یمن -فقیرترین کشور جهان عرب- آشکارتر است. یمن پس از جنگ ویرانگر 2014 یکی از بزرگترین بحران‌های بشری جهان را پشت سر گذاشته است/ عکس: خبرگزاری فرانسه

 
رمضان امسال برای بسیاری از مردم سوریه نیز یادآور روزهای سخت و دردناک گذشته است. حدود 60 درصد مردم سوریه پس از درگیری های سال 2011 در ناامنی غذایی به سر برده اند.
قیمت روغن پخت و پز پس از  جنگ اوکراین دو برابر شده است و به صورت محدود فروخته می‌شود.
دولت سوریه به عنوان متحد سرسخت مسکو نیز از این گرانی و کمبود مواد غذایی در امان نمانده و فروش گندم، برنج و شکر در این کشور جیره بندی شده است.
""بسمه شعبانی"" شهروند 62 ساله دمشق با مرور سالی که تحت تاثیر بیماری همه‌گیر کووید نیز بوده، گفت: ""فکر می کردم رمضان گذشته سخت ترین و مقتصدانه‌ترین رمضان بوده است"". ""اما ظاهرا امسال غذاهای بیشتری را از سفره خود حذف می‌کنیم"".
یک زن مصری در حال خرید میوه از بازار قاهره/ عکس: خبرگزاری فرانسه

وی افزود: ما دیگر توان خرید بیش از یک غذا در هر وعده را نداریم و من می‌ترسم در آینده قادر به خرید همان یک نوع هم نباشیم"".
در تونس نیز سنت‌های همیشگی ماه مبارک رمضان زیر سوال رفته‌اند.
رسم رایج اهدای غذا در طول ماه رمضان به شکل قابل توجهی در تونس کاهش یافته و خیرین سابق اکنون در تلاش برای تامین منابع اولیه غذا برای خود هستند.
""محمد ملک"" دانشجوی 20 ساله، در سال‌های اخیر به صورت داوطلبانه کمک‌های غذایی خیرین در  ماه رمضان را جمع کرده است.
او در این باره گفت: سبد کمک‌های غذایی ما معمولا یک ساعته پر می‌شد اما امسال اینگونه نیست.
 
نانوا با نان‌های تازه در منطقه ""المنزاه"" تونس/ عکس ارشیوی خبرگزاری فرانسه

 
در لبنان نیز شبکه های خیریه محلی در حال فروپاشی هستند زیرا بحران اوکراین فشار مضاعفی را بر مردم وارد کرده است. لبنانی‌ها که از سال 2019 تا کنون با بحران اقتصادی بی سابقه مواجه هستند.
""بوجار خوجه"" مدیر لبنانی ""کر اینترنشنال"" در این باره گفت: ""همبستگی قوی که به صورت ویژه در ماه‌هایی مانند رمضان دیده می‌شد امسال به صورت چشمگیری تحت آزمایش قرار خواهد گرفت"".
 
یک کارگر کیسه های آرد را در انباری در شهر بصره در جنوب عراق روی هم می گذارد/ عکس: خبرگزاری فرانسه

وی افزود: بسیاری برای تهیه افطاری سختی خواهند کشید.
مشکل بزرگ
مصر نیز یکی از بزرگترین واردکنندگان گندم از کشورهای فروپاشیده اتحاد جماهیر شوروی است. مردم مسلمان این کشور نیز در آستانه ماه رمضان و در هنگامه افزایش قیمت‌ها شروع به مدیریت هزینه های خود می‌کنند.
""ام عبدو"" در خارج از روستای ""زرزاره"" در نزدیکی شهر ""اسوان"" واقع در  ساحل غربی رود نیل برای خانواده خود نان می‌پزد/ عکس: خبرگزاری فرانسه

 
""عبدالفتاح سی‌سی"" رئیس جمهور مصر در اسفند گذشته و در پی تهاجم روسیه به اوکراین دستور افزایش 50 درصدی قیمت نان غیر رایانه‌ای را صادر کرد.
ارزش پول ملی مصر نیز در ماه جاری میلادی 17 درصد کاهش یافت.
""ام بدریا"" یک فروشنده خیابانی در غرب قاهره گفت: ""اگر شخصی سه کیلو سبزی می‌خرید، اینک یک کیلو می‌خرد"".
سومالی نیز که با بدترین خشکسالی 40 سال گذشته دست و پنجه نرم می‌کند، خود را برای مواجه با یک رمضان سخت آماده می‌کند زیرا افزایش اخیر قیمت‌ها قدرت خرید جمعیت 15 میلیونی این کشور را کاهش داده است.
""عدلا نور"" یکی از ساکنان ""موگادیشو"" در این باره گفت: ""این ماه رمضان بسیار متفاوت است زیرا قیمت سوخت و غذا به شکل سرسام آور در حال افزایش است"".
کارکنان یک نانوایی در طرابلس پایتخت لیبی نان می‌فروشند/ عکس: خبرگزاری فرانسه

حتی کشور نفت خیز عربستان سعودی نیز تحت فشار قرار دارد.
""احمد الاسد"" یک کارمند 38 ساله بخش خصوصی عربستان سعودی گفت: ""همه چیز گران می‌شود ... هر بار من برای یک خرید مشابه 20 تا 30 ریال سعودی بیشتر می‌پردازم.
(اما) قطر پیش از شروع ماه رمضان با کاهش قیمت مواد غذایی در حرکتی نمادین خود را به عنوان استثنا مطرح کرده است.
وزارت بازرگانی و صنعت قطر اعلام کرد که از چهارشنبه 23 مارس (3 فروردین) تا شروع ماه رمضان قیمت بیش از 800 کالا را با هماهنگی و نظارت مراکز فروش عمده در این کشور کاهش داده است.
                            ",https://www.asriran.com/003Ue8
832846,۱۴۰۱/۰۱/۱۱,اقتصادی,خبر جدید درباره تامین گوشت ماه رمضان/ قیمت جدید گوشت اعلام شد,رییس شورای تامین کنندگان دام کشور اضافه کرد: واردات لاشه در روند کاهشی قیمت گوشت قرمز در بازار اثرگذار است که امیدواریم با این روند قیمت ها متعادل شود.,"ایلنا نوشت: رییس شورای تامین کنندگان دام کشور با بیان اینکه گوشت مورد نیاز ماه مبارک رمضان تامین است گفت: قیمت گوشت قرمز به دلیل فضای روانی شب عید و ایام نوروز افزایش یافته بود که اکنون روند کاهشی به خود گرفته است.



منصور پوریان درباره علل بالا بودن قیمت دام زنده و  گوشت قرمز در بازار، اظهار کرد: به دلیل فضای روانی شب عید و ایام نوروز و اصلاح نرخ ارز ترجیحی  قیمت هر کیلوگرم دام زنده به ۷۵ هزار تومان رسیده بود که طی روزهای اخیر این نرخ ۷ هزار تومان کاهش یافته و به حدود ۶۸ هزارتومان رسیده است.
رییس شورای تامین کنندگان دام کشور با بیان اینکه به میزان تولید دام زنده در کشور داریم تصریح کرد: علت گرانی هر محصول در بازار می تواند کاهش عرضه و افزایش تقاضا باشد، اما اکنون با این دو گزینه در گوشت قرمز روبرو نیستیم، زیرا نه تنها با مازاد دام روبرویم بلکه کاهش تقاضا نیز داریم، اما به طور حتم تورم سایر کالاها روی قیمت این محصول تاثیرگذار است.
وی افزود: این درحالی است که دولت برای حمایت از مصرف کنندگان در کنار عرضه گوشت قرمز گرم اقدام به ممنوعیت صادرات دام زنده، واردات لاشه، افزایش عرضه گوشت منجمد کرده است، اما همچنان با بالا بودن قیمت گوشت قرمز در بازار روبرو هستیم که بخش عمده آن به دلال بازی در بخش دام زنده و خروج لاشه از کشتارگاه ها برمی‌گردد.
پوریان گفت: در پی گرم شدن هوا در فصل بهار ما شاهد ۴ میلیون راس مازاد دام گوسفندی خواهیم شد که با توجه به کاهش تقاضا در بازار، اگر دو میلیون راس دام روانه کشتار شود ما با دو میلیون راس دام مازاد روبرو خواهیم بود که دولت برای حمایت از تولیدکنندگان باید چاره ای بیندیشد.
رییس شورای تامین کنندگان دام کشور اضافه کرد: واردات لاشه در روند کاهشی قیمت گوشت قرمز در بازار اثرگذار است که امیدواریم با این روند قیمت ها متعادل شود.
وی گفت: البته باید در نظر بگیریم که تولیدکنندگان ما با گرانی نرخ نهاده ها روبرو هستند که باید برای این مهم چاره ای اندیشیده شود. با توجه به حجم تولید گوشت قرمز در کشور برای ماه مبارک رمضان کمبودی نداریم.
بررسی میدانی نشان می‌دهد که قیمت هر کیلوگرم لاشه گوسفندی و گوساله در میادین میوه و تره بار و بازار بیش از ۱۲۰ هزارتومان و گوشت های تفکیکی  بین ۱۶۰ تا ۲۲۰ هزارتومان به فروش می‌رسد.
طبق آمار وزارت جهاد کشاورزی سال گذشته نزدیک یک میلیون و ۲۰۰ هزارتن گوشت قرمز در کشور تولید و به بازار داخلی عرضه  شد این درحالیست که سالانه ۱۰ درصد نیاز کشور از محل واردات تامین می‌شود.

                           ",https://www.asriran.com/003Uf0
832845,۱۴۰۱/۰۱/۱۱,اجتماعی ,ترافیک سنگین در جاده های چالوس و هراز,همچنین تردد روان در محور فیروزکوه ، آزادراه تهران - شمال و آزادراه قزوین - رشت (رفت و برگشت) گزارش شده است.,"مرکز اطلاعات و کنترل ترافیک پلیس راهور کشور آخرین وضعیت ترافیک در محورهای مواصلاتی کشور را اعلام کرد.
به گزارش ایلنا، مرکز اطلاعات و کنترل ترافیک پلیس راهور کشور اعلام کرد: ترافیک در محور چالوس مسیر (شمال به جنوب) حدفاصل مرزن آباد تا هزارچم و در محور هراز مسیر(شمال به جنوب) محدوده بایجان سنگین است. 
همچنین تردد روان در محور فیروزکوه ، آزادراه تهران - شمال و آزادراه قزوین - رشت (رفت و برگشت) گزارش شده است.
براساس اعلام این مرکز محورهای شمالی فاقد هرگونه مداخلات جوی هستند.                            ",https://www.asriran.com/003Uez
832844,۱۴۰۱/۰۱/۱۱,بین الملل,احتمال عضویت سوئد در ناتو,جنگ در اوکراین به طرز قابل توجهی اقبال عمومی سوئدی‌ها را نسبت به پیوستن به ناتو افزایش داده  و نظرسنجی‌های اخیر نشان‌ دهنده موافقت نزدیک ۵۰ درصد سوئدی‌ها است.,"نخست وزیر سوئد روز چهارشنبه نامزدی کشورش برای عضویت در سازمان پیمان آتلانتیک شمالی (ناتو ) را در پی جنگ در اوکراین «نامحتمل» ندانسته است.


به گزارش یورونیوز ماگدالنا اندرسون نخست وزیر و رهبر سوسیال دموکرات سوئد تاکنون بیشتر ترجیح می‌داد استکهلم به اتحادهای نظامی وارد نشود.اندرسون گفت:‌ «در حال تجزیه تحلیل عمیق گزینه‌هایی هستیم که در این شرایط پیش روی ما هستند. با توجه به تهدیدها و خطرات مرتبط می‌خواهیم بهترین تصمیم را برای سوئد اتخاذ کنیم.»
جنک در اوکراین به طرز قابل توجهی اقبال عمومی سوئدی‌ها را نسبت به پیوستن به ناتو افزایش داده  و نظرسنجی‌های اخیر نشان‌ دهنده موافقت نزدیک ۵۰ درصد سوئدی‌ها است.
تعداد مخالفان عضویت در ناتو هم به ۲۵ تا ۳۰ درصد کاهش یافته است.
چگونه می‌توان به ناتو پیوست؟
پیش از آنکه کشوری بتواند برای عضویت در ناتو دعوت شود، باید سه پیش شرط را دارا باشد:
۱- کشور باید از نظر جغرافیایی درون اروپا قرار داشته باشد. البته آمریکا و کانادا از این شرط مستثنی هستند از آن رو که جزو کشورهای بنیانگذار ناتو محسوب می‌شوند.
۲- در کشور باید دموکراسی برقرار باشد.
۳- کشور باید از ظرفیت و اراده کافی برای مشارکت در امور امنیتی اروپا-آتلانتیک برخوردار باشد.
اگر این سه شرط تامین شود، کشور به کارگروه «برنامه اجرایی عضویت»(موسوم به MAP) دعوت می‌شود. این کارگروه مشاوره‌های فنی لازم در امور مختلف مربوط، از دفاعی و نظامی گرفته تا سیاسی و مسائل قانونی، را ارائه می‌دهد.ناتو تصریح دارد فرآیند عضویت هیچ دو کشوری، چه از حیث مدت زمان و چه از حیث ابعاد بررسی، در این مرحله مثل هم نیست.

                           ",https://www.asriran.com/003Uey
832843,۱۴۰۱/۰۱/۱۱,بین الملل,‌پارلمان تونس منحل شد,پارلمان تونس درحالی منحل می شود که قیس سعید که سعید فعالیت پارلمان را به مدت هشت ماه به حالت تعلیق درآورده بود.,"قیس سعید رییس جمهوری تونس چهارشنبه شب پارلمان این کشور را منحل کرد.


به گزارش ایرنا از تارنمای اینترنتی ""موزائیک اف ام"" تونس، سعید در حاشیه نشست شورای امنیت ملی این کشور گفت، کسانی که درصدد راه‌اندازی کودتا بوده و تلاش دارند تا در کار نهادهای حکومتی خدشه وارد کنند، هرگز به انتخابات برنخواهند گشت.
اشاره سعید به جلسه مجازی نمایندگانی است که فعالیت آنان پیشتر توسط رییس جمهوری تونس به حالت تعلیق درآمده بود.
رئیس جمهوری تونس جلسه مجازی این نمایندگان را ""تلاش نافرجام  برای کودتا"" توصیف و آنها را به پیگرد کیفری تهدید کرد.
پارلمان تونس درحالی منحل می شود که قیس سعید که سعید فعالیت پارلمان را به مدت هشت ماه به حالت تعلیق درآورده بود.
بیش از صد تن از نمایندگان مجلس تونس که سعید فعالیت آنان را از ۲۵ ژوئیه به حالت تعلیق در آورد، در مخالفت با تعلیق فعالیت پارلمان و تعطیلی مجلس جلسه مجازی برگزار کردند.
در این جلسه مجازی که یبش از ۱۲۰ نماینده تعلیق شده فعالیت آنها شرکت کردند، برای لغو اقدامات استثنایی که سعید اعلام کرده است، رأی مثبت دادند.

                           ",https://www.asriran.com/003Uex
832842,۱۴۰۱/۰۱/۱۱,بین الملل,گوگل: هکرهای روسی ناتو و نیروهای اروپای شرقی را مورد هدف قرار دادند,در این حملات سایبری یکی از مراکز آموزش نظامی ناتو و چندین کشور اروپای شرقی ناشناس مورد هدف قرار گرفته اند.,"گروه تحلیل تهدیدات گوگل گزارش داد که هکرهای روسی اخیرا تلاش کرده اند به شبکه های سازمان پیمان اتلانتیک شمالی ( ناتو) و ارتش برخی از کشورهای اروپای شرقی نفوذ کنند.


به گزارش ایرنا از فوربس، گوگل در گزارش چهارشنبه شب خود نوشت: این حمله سایبری توسط یک گروه مستقر در روسیه به نام (Coldriver) راه اندازی شد که حملات خود را از طریق کمپین های فیشینگ اعتبار انجام می دهند.
براساس این گزارش، کمپین ها با استفاده از حساب های جی‌میل جدید ایجاد شده به حساب های غیر گوگل ارسال شده اند، بنابراین میزان موفقیت این کمپین ها مشخص نیست.
به گزارش گوگل، در این حملات سایبری یکی از مراکز آموزش نظامی ناتو و چندین کشور اروپای شرقی ناشناس مورد هدف قرار گرفته اند.
گفته می شود هکرها تلاش کردند تا از طریق کمپین های فیشینگ و با استفاده از آدرس های ایمیلی که به نظر می رسد متعلق به نهادهای مورد اعتماد است، به اطلاعات کاربران مانند نام کاربری، رمز عبور یا اطلاعات کارت اعتباری دست یابند.
حملات سایبری به ناتو  در حالی انجام می شود که ""تاد ولترز"" ژنرال عالی‌رتبه آمریکایی که از فرماندهان این پیمان نظامی در اروپا محسوب می‌شود، اعلام کرد که این ائتلاف در حال بررسی ایجاد امکان حضور دائم در شرق اروپاست.
ژنرال ارشد ناتو با ملیت آمریکایی مدعی شد که عملیات نظامی روسیه در اوکراین باعث شده تا موضوع حضور دائم ما در شرق اروپا مورد بررسی مجدد قرار گیرد.

                           ",https://www.asriran.com/003Uew
832841,۱۴۰۱/۰۱/۱۱,سیاست خارجی,وزارت خارجه: آمریکا همچنان به نقض اساسی توافق هسته‌ای و قطعنامه ۲۲۳۱ ادامه می‌دهد,دولت کنونی آمریکا برخلاف ادعای خود از هر فرصتی برای طرح اتهامات بی اساس و فشار بر مردم ایران استفاده می‌کند.,"سخنگوی وزارت امور خارجه گفت: آمریکا در حالی که ادعا می‌کند آماده بازگشت به اجرای کامل تعهدات خود در توافق هسته‌ای است همچنان به نقض اساسی آن و قطعنامه ۲۲۳۱ شورای امنیت ادامه می‌دهد.


به گزارش ایرنا، سعید خطیب زاده در خصوص تحریم های اعلام شده جدید آمریکا علیه اتباع جمهوری اسلامی ایران اظهار داشت: این اقدام نشانه دیگری از سوءنیت دولت آمریکا در قبال مردم ایران است که در تداوم سیاست شکست خورده فشار حداکثری آن دولت علیه ایران طراحی شده است.
خطیب زاده خاطر نشان کرد: آشکارا این واقعیت را ثابت می کند که دولت کنونی آمریکا برخلاف ادعای خود از هر فرصتی برای طرح اتهامات بی اساس و فشار بر مردم ایران استفاده می‌کند.
وی افزود: ایالات متحده در حالی که ادعا می کند آماده بازگشت به اجرای کامل تعهدات خود در توافق هسته‌ای است همچنان به نقض اساسی آن و قطعنامه ۲۲۳۱ شورای امنیت ادامه می دهد.

                           ",https://www.asriran.com/003Uev
832840,۱۴۰۱/۰۱/۱۱,ورزشی,وزیر کشور: عده‌ای اقدام به فروش بلیط‌های جعلی کرده اند,وزیر کشور خاطرنشان کرد: به طور طبیعی نیروی انتظامی وظیفه ذاتی خود را انجام داده است. البته جزییات در حال بررسی است و نتیجه آن اطلاع‌رسانی خواهد شد.,"وزیر کشور گفت: گزارش‌هایی به ما رسیده مبنی بر اینکه عده‌ای اقدام به فروش بلیط‌های جعلی کرده اند.
به گزارش ایلنا، احمد وحیدی وزیر کشور درباره اتفاقاتی که در بازی فوتبال ایران و لبنان در مشهد افتاده است، گفت: به معاون وزیر کشور ماموریت داده شد تا جلسه‌ای با مسئولان و افرادی که دست اندرکار هستند برگزار کنند. 
وی ادامه داد: جزییات اتفاقاتی که افتاده مورد بررسی قرار گرفت. آنچه که به طور اجمالی دوستان ناجا گزارش دادند این بود که وظیفه ناجا در حوزه بیرونی ورزشگاه است و زمانی که ورزشگاه نسبتا پر شده بود و تعدادی بیش از آنچه که پیش بینی شده بود در ورزشگاه حضور پیدا کرده بودند، افراد دیگری هم تلاش کرده بودند که وارد ورزشگاه شوند که طبیعتا فرمانده انتظامی موظف بوده است که از ورود افرادی که بیش از حد ظرفیت می‌خواستند وارد ورزشگاه شوند، جلوگیری کند. 
وزیر کشور خاطرنشان کرد: به طور طبیعی نیروی انتظامی وظیفه ذاتی خود را انجام داده است. البته جزییات در حال بررسی است و نتیجه آن اطلاع‌رسانی خواهد شد. 
وحیدی تصریح کرد: در گزارشاتی که مطرح شده است یک گزارش نیز وجود دارد مبنی بر اینکه عده‌ای خارج از ضوابط و به طور جعلی اقدام به فروش بلیط هایی که مجاز نبودند و به همین دلیل گزارش شده است که حجم زیادی بلیط فروش رفته است. در حد ۲۷ هزار بلیط فروش رفته است در حالی که ظرفیت کل ورزشگاه ۲۴ هزار نفر است مضاف بر اینکه حدود حداکثر ۱۰ هزار نفر مجاز بودند که در ورزشگاه تجمع پیدا کنند. این گزارش‌ها واصل شده است و نیاز است که این موارد دقیق‌تر بررسی شود و نتایج آن به اطلاع مردم خواهد رسید.                           ",https://www.asriran.com/003Ueu
832839,۱۴۰۱/۰۱/۱۱,سیاسی,بلینکن به دنبال جایگزین‌های برجام,به گفته این مقامات، ایران محور دیدارهای بلینکن و بنت در روز یکشنبه بوده است اما علی‌رغم وجود اختلافات میان طرفین، جو گفت‌وگوها پرتنش نبوده است.,"وزیر خارجه آمریکا از نخست‌وزیر رژیم صهیونیستی درخواست کرد تا جایگزین‌های خود برای توافق هسته‌ای با ایران را به وی ارائه کند.

به گزارش ایسنا، یک مقام وزارت خارجه آمریکا و یک مقام صهیونیستی به پایگاه خبری اکسیوس اطلاع دادند که آنتونی بلینکن، وزیر خارجه آمریکا از نفتالی بنت، نخست‌وزیر رژیم صهیونیستی و دیگر مقامات این رژیم خواستار ارائه جایگزین‌های آن‌ها برای توافق هسته‌ای شده که باعث محدود شدن غنی‌سازی اورانیوم توسط تهران می‌شود.
به گفته این مقامات، ایران محور دیدارهای بلینکن و بنت در روز یکشنبه بوده است اما علی‌رغم وجود اختلافات میان طرفین، جو گفت‌وگوها پرتنش نبوده است.
این مقامات همچنین گفتند که بلینکن از بنت پرسیده که جایگزین وی برای برجام چیست و چگونه می‌خواهد از دستیابی ایران به سلاح هسته‌ای جلوگیری کند.
بنت نیز در پاسخ به این سوال بلینکن مدعی شده اگر ایران بداند آمریکا و کشورهای اروپایی تحریم‌ها علیه این کشور را به سطح تحریم‌های روسیه می‌رسانند، از غنی‌سازی اورانیوم تا سطح نظامی 90 درصد خودداری خواهد کرد.
نخست‌وزیر رژیم صهیونیستی در ادامه توافق هسته‌ای با ایران را یک ""چاره موقت برای چند سال"" خواند و عنوان کرد که این توافق تنها میلیاردها دلار به ایران خواهد داد تا برای فعالیت‌های منطقه‌ای استفاده کند.
ادعای نفتالی بنت درخصوص تلاش ایران برای دستیابی به سلاح هسته‌ای درحالی تکرار می‌شود که مقام معظم رهبری در فتوایی، تولید، نگهداری و به‌کارگیری تسلیحات هسته‌ای را حرام اعلام کرده‌اند.
مقامات ایران نیز بارها بر اساس این فتوا تاکید کرده‌اند فعالیت‌های هسته‌ای ایران صرفا اهداف صلح‌آمیز را دنبال می‌کند و دربردارنده اهداف نظامی نیست.
                           ",https://www.asriran.com/003Uet
832837,۱۴۰۱/۰۱/۱۱,سیاسی,بهمن 1400؛ قتل ناموسی و نمایش سرِ بریده در اهواز,تکان‌دهنده‌ترین خبر بهمن سال 1400 در اهواز رخ داد: تصویر مردی که سر بریدۀ همسر 17 سالۀ خود را  در میدان شهر می‌چرخاند و با افتخار می‌گفت: کشتمش!,"عصر ایران؛ مهرداد خدیر- تکان‌دهنده‌ترین خبر بهمن سال 1400 در اهواز رخ داد و در شانزدهمین روز یازدهمین ماه که چون بهمن بر افکار عمومی ایرانیان آوار شد در هر جا که شنیدند یا در فضای مجازی و شبکه‌های اجتماعی دیدند. چرا که ویدیوی آن بر خلاف اصول حرفه‌ای منتشر شده بود.  تصویر مردی جوان و خندان که سر بریدۀ همسر 17 سالۀ خود را پس از قتلی فجیع، در میدان شهر اهواز می‌چرخاند و با افتخار می‌گفت: کُشتمش!  مونا (غزل) حیدری در واقع قربانی تصمیم یا حکم دادگاهی خانوادگی شده بود. همان خانواده که او را در کودکی به عقد پسرعمو در آورده بود حالا غیابی و به اتهام ترک خانه و خانواده و خروج بی‌اجازه برای او حکم صادر کرد. پدر و عمو به کشور همسایه رفتند و او را بازگرداندند البته مشخص نشد آنان نیز در فرجام قصد مجازاتی چنین داشتند یا می‌خواستند تحویل کلانتری بدهند اما در میانۀ راه مرد، زن را ربود چون مِلک و مال خود می‌دانست و به طرفه‌العینی سر برید تا غیرت و تعصب خود را نشان دهد.    لابد در دادگاه هم به ماده‌ای از قانون مجازات اسلامی استناد می‌کند تا از قصاص برهد تازه اگر خانوادۀ مونا (غزل) قصاص بخواهند و از این منظر هم بحث شد که آیا بهتر آن نیست که حکومت ورود کند و قتل یک شهروند خودرا به دست دیگری ولو شوهر یا پدر (چندان که در ماجرایی دیگر به یاد داریم) برنتابد تا درس عبرتی برای دیگرانی باشد که گمان می‌برند در قتل‌های ناموسی برای رهیدن از مجازات سه مفر دارند: یکی این که خانوادۀ مقتول تقاضای قصاص نمی‌کند، دیگر این که قاتل خود ولیّ دم است مثل پدر بابک خرم‌دین ( در این فقره البته پدر نیست) و سوم هم استناد به ماده‌ای که ثابت کند مهدورالدم بوده است.
   دربارۀ حکم قاتل بحث‌های فراوان درگرفت و این که اگر قصاص نخواهند چه می‌شود. آیت‌الله محقق داماد فقیه و حقوق‌دان برجسته در نظری صریح  و در یادداشتی که در عصر ایران منتشر شد نوشت: بر فرض هم در فقه باشد هر حکم فقهی نباید به قانون بدل شود.   از منظری دیگر یک فعال حقوق زنان در گزارشی در عصر ایران نوشت: «‌نکتۀ دردناک در این باره، پذیرش اجتماعی قتل‌های ناموسی است و اغلب مردم با قاتلان هم دلی نشان می‌دهند و بر این باورند زنان باید متوجه شرایط عرفی منطقۀ محل زندگی خود باشند حال آن که مرجع رسیدگی به این گونه موارد تنها قانون و قاضی است اما این باور در آنان نهادینه شده که اگر زن مرتکب خطا شود چون پای آبرو در میان است چاره ای جز زدودن ننگ، با خون نیست.»
   مادر سجاد (قاتل) هم گفت: «به او انگ بی‌غیرتی زدند و در هر محله و خیابان آبروریزی غزل را به رخ ما می‌کشیدند و سجاد هم در همین محله‌ها سر غزل را چرخاند تا بگوید مثلا آدم بی‌غیرتی نیستم!»  این سخنان نشان می‌داد قضیه فراتر از یک قتل فجیع است و زن‌کُشی نشان از فهم وارونۀ مفاهیمی چون غیرت و تعصب در فرهنگ سنتی دارد و نشریه‌ای در صفحۀ اول نوشت: «اگر در فیلمفارسی‌ها مرد چاقو در دست می‌گیرد در دفاع از دختر و زن است نه آن که چاقو برداری و به نام ناموس به جان ناموس خودت بیفتی!»   چهرۀ خبرساز دیگر بهمن ماه هم یک جوان بود. مهرشاد البته دست خود را مثل سجاد به خون کسی نیالود بلکه به نام قرارگاه جهادی کاسبی میلیاردی راه انداخته بود!  تخصص اصلی این پسربچه که بی‌گواهی‌نامه کل ایران را دور زده این بود: سوراخ دعا را پیدا کرده بود!

  روزنامۀ فرهیختگان هم یک گزارش 14 هزار کلمه‌ای دربارۀ این پسربچه با نام «مهرشاد سهیلی» منتشر کرد که در آن به خبرنگار این روزنامه گفته ظرف کمتر از دو سال با کار جهادی و فرهنگی 3 تا 6 میلیارد تومان درآمد داشته است. درآمد اصلی او هم از جایی بوده به عنوان « قرارگاه جهادی حصرت مهدی» و به عنوان فرمانده آن در چند جا به عنوان جوان‌ترین فرمانده قرارگاه جهادی از او تجلیل و تکریم شده است!  صحبت‌های او ساده اما تکان‌دهنده است مثلا در جایی می‌گوید: تازه به تهران آمده بوده و وقتی از کنار برج اداری همراه اول رد می‌شده تصمیم گرفته به مدیر عامل این مجموعه زنگ بزند و از او کمک بخواهد و ظرف چند ساعت توانسته قرار ملاقاتی بگیرد و حاصل آن نفع قرارگاه از پیامک‌های مناسبتی همراه او بوده و بعد از هر مناسبت 200 میلیون تومان «به حسابش می‌نشسته است!
  به خاطر خبر مهم نوروز 1401 که اتفاقات مشهد در حاشیۀ بازی ایران و لبنان و رسوایی بر سر ادعای اجازۀ ورود دختران و زنان به ورزشگاه و ممانعت با فلفل است خالی از لطف نیست در این باره هم گریزی به بهمن بزنیم چون در هفتمین روز ماه یازدهم سال هم باز این بحث درگرفت که زیر فشار فیفا و به خاطر قول و تعهدی که به نهادهای بین المللی فوتبال داده اند آیا به زنان اجازۀ می‌دهند یا نه و البته در آن روز تدبیرشان گاز فلفل یا بهانۀ کرونا نبود بلکه با چینش و گزینش از این مرحله عبور کردند.   در همین ماه مذاکرات احیای برجام در وین سرعت و شدت گرفت و بر قیمت دلار اثر گذاشت هر چند به توفیق نهایی نرسید.  مهم‌ترین نکته‌ای که مذاکره‌کنندگان و اصول‌گرایان رعایت می‌کردند البته این بود که نگویند برجام و از تعبیر«توافق خوب» استفاده می‌کردند.   کار به جایی رسید که وزیر خارجۀ ایران مذاکرۀ مستقیم را هم محتمل دانست و محمد مهاجری روزنامه نگار نوشت: «حالا دیگر نه رگی بیرون می‌زند، نه کسی کفن می‌پوشد، نه شعار ""استخر فرح"" شنیده می‌شود، نه صدای امام جمعه‌ای درمی‌آید، نه از دیوار سفارتی بالا می‌روند و نه سرمقالۀ خشن می‌نویسند.»   اتفاق پرحاشیۀ دیگر اولین سفر سید ابراهیم رییسی به مسکو و نوع استقبال ولادیمیر پوتین از رییس جمهوری ایران بود. به گونه‌ای که پشت میز بزرگ 5 متری نشسته بود و به استقبال نیامد و تنها لحظاتی برخاست و هر چند به حساب پروتکل‌های سفت و سخت کرملین گذاشته شد اما بشار اسد رییس جمهوری روسیه و آنگلا مرکل صدر اعظم پیشین آلمان هم در شرایط کرونایی به مسکو رفته و با استقبال متفاوتی مواج شده بودند.   به گمان این قلم البته دلیل اصلی این بوده که پوتین آقای رییسی را طرف و همتای خود نمی‌دیده چرا که وقتی به ایران آمد نیز مستقیما به دیدار رهبری جمهوری اسلامی ایران رفت. با این حال به لحاظ پروتکلی و حقوقی رییس جمهوری ایران همتای سران کشورهای دیگر شناخته می‌شود کما این که در اجلاس سران سازمان ملل نیز رییس جمهوری ایران شرکت می‌کند و استوارنامۀ سفیران مأمور در ایران نیز تسلیم رییس جمهوری می‌شود حال آن که در بریتانیا نزد پادشاه/ملکه می‌روند.   اندک زمانی بعدتر که پوتین، رییس جمهوری فرانسه را هم پشت همان میز بزرگ نشاند در ایران گفته شد ببینید با امانوئل ماکرون هم مانند ابراهیم رییسی برخورد کرده است اما اتفاقا مشکل همین جا بود چون رابطۀ روسیه با فرانسه بر سر تهدید اوکراین که هنوز عملی هم نشده بود سرد بود حال آن که ایران و روسیه روابط گرمی دارند.                           ",https://www.asriran.com/003Uer
832838,۱۴۰۱/۰۱/۱۱,ورزشی,فیفا: علی دایی و ۷ اسطوره دیگر قرعه‌کشی جام جهانی را انجام می‌دهند,نگاه‌های همه مربی‌ها و مردن جهان به دست اسطوره‌هایی است که قرار است قرعه تیم های حاضر در جام جهانی را مشخص کنند.,"فیفا اعلام کرد که ۸ اسطوره فوتبال جهان قرعه‌کشی جام جهانی را انجام خواهند داد.

به گزارش ایسنا و به نقل از فیفا، قرعه‌کشی مرحله گروهی جام جهانی ۲۰۲۲ قطر روز جمعه برگزار می شود. فیفا اسامی مهمانان مطرحی که قرعه کشی را انجام می دهند اعلام کرد. بر این اساس علی دایی نیز یکی از افرادی است که قرعه‌کشی را انجام خواهد داد.
سرمربی‌های حاضر در جام جهانی قطر همراه مدیران تیم های ملی فردا در دوحه حضور دارند تا از نزدیک شاهد این رویداد باشند. نگاه‌های همه مربی‌ها و مردن جهان به دست اسطوره‌هایی است که قرار است قرعه تیم های حاضر در جام جهانی را مشخص کنند.
لوتار ماتئوس (آلمان)، کافو (برزیل)، عادل احمد (قطر)، علی دایی (ایران)، بورا میلوتینوویچ (صربستان)، جی جی اوکوچا (نیجریه)، رباح ماجر (الجزایر) و تیم کیهیل (استرالیا) ۸ اسطوره‌ای هستند که قرعه‌کشی را انجام خواهند داد.  
                           ",https://www.asriran.com/003Ues
832836,۱۴۰۱/۰۱/۱۱,سیاست خارجی,روسیه: حصول توافق در وین ممکن است هفته‌ها طول بکشد,هشتمین دور گفت‌وگوهای رفع تحریم در وین در ماه‌های گذشته با برگزاری نشست کمیسیون مشترک به ریاست علی باقری، مذاکره‌کننده ارشد جمهوری اسلامی ایران و انریکه مورا، معاون دبیرکل سرویس اقدام خارجی اتحادیه اروپا از سر گرفته شده بود.,"معاون وزیر خارجه روسیه از احتمال به طول انجامیدن حصول توافق در وین خبر داد.

به گزارش ایسنا، به نقل از رویترز، سرگئی ریابکوف، معاون وزیر خارجه روسیه در اظهاراتی مدعی شد که حصول توافق بر سر احیای برجام ممکن است روزها و یا حتی هفته‌ها به طول بینجامد.
هشتمین دور گفت‌وگوهای رفع تحریم در وین در ماه‌های گذشته با برگزاری نشست کمیسیون مشترک به ریاست علی باقری، مذاکره‌کننده ارشد جمهوری اسلامی ایران و انریکه مورا، معاون دبیرکل سرویس اقدام خارجی اتحادیه اروپا از سر گرفته شده بود.
طی هفته‌های اخیر با ایجاد تغییراتی در مناسبات سیاسی بین‌المللی در پی حمله روسیه به اوکراین و اعمال تحریم‌های اقتصادی توسط‌ وزارت خزانه‌داری آمریکا و برخی کشورهای اروپایی بر اشخاص و نهادهای روسی، دور هشتم مذاکرات وین برای احیای توافق هسته‌ای با پیچیدگی‌هایی مواجه و برای مدتی متوقف شد.
این وقفه در حالی به دنبال تحولات اخیر پیش آمد که به گفته طرفین، پیشرفت‌های چشم‌گیری در آن ایجاد شده بود.
                           ",https://www.asriran.com/003Ueq
832835,۱۴۰۱/۰۱/۱۱,اجتماعی ,هشدارهایی برای بازگشت از سفر و سیزده بدر / ۳۰ کیلومتر آخر را جدی بگیرید,مسافران زمان سفر خود را مدیریت کرده و زمان بازگشت را حتما به سیزدهم فروردین ماه موکول نکنند و زودتر برگردند تا با ترافیک مواجه نشوند.,"تعطیلات نوروزی هم رو به پایان است و حالا دیگر آخرین گروه از مسافرانی که نوروز به زمان مناسبی برای سفر درنظرگرفته بودند، باید به شهرهای خود بازگردند، امسال بازگشت از سفرهای نوروزی با مراسم سیزده بدر نیز همزمان شده و باتوجه به اینکه فردای روز ۱۳ فروردین روز کاری محسوب می‌شود، بسیاری تلاش دارند تا زودتر به شهرهای خود بازگردند. موضوعی که سرپرست پلیس راه کشور نسبت به آن هشدار داده و از رانندگان خواسته که تا زمان رسیدن به مقصد با دقت و توجه کافی رانندگی کنند. 

سرهنگ سیاوش محبی در گفت‌وگو با ایسنا، به بازگشت مسافران نوروزی اشاره کرد و گفت:‌ همه ساله با پایان تعطیلات مسافران نوروزی نیز به شهرهای خود باز می‌گردند، امسال روز طبیعت مصادف با روز شنبه شده و از این رو با توجه به اینکه از فردای این روز، کار رسمی ادارات و صنوف آغاز می‌شود، بسیاری در تلاش خواهند بود تا زودتر به مقصد رسیده تا نخستین روز کاری خود در سال جدید با انرژی بیشتری آغاز کند. این درحالیست که در برخی از تعطیلات نوروزی در سال‌های گذشته، زمان پایان تعطیلات در روزهای پایانی هفته قرار داشته و همین موضوع سبب توزیع زمان بازگشت مسافران از سفر می‌شد. 
وی ادامه داد:‌ در این شرایط ما به آن دسته از مسافرانی که امکان تاخیر در بازگشت را دارند، توصیه می‌کنیم که مثلا در تاریخ ۱۴ فروردین به سمت شهرهای خود حرکت کنند. یا اینکه مسافران زمان سفر خود را مدیریت کرده و زمان بازگشت را حتما به سیزدهم فروردین ماه موکول نکنند و زودتر برگردند تا با ترافیک مواجه نشوند.
محبی به ۳۰ کیلومتری شهرها نیز اشاره کرد و گفت:‌ بارها نسبت به وقوع تصادفات در ۳۰ کیلومتری شهرها هشدار داده شده است. آمارها نشان می‌دهد که در طرح نوروزی سال ۱۴۰۰ معادل ۵۷.۵ درصد از تصادفات در ۳۰ کیلومتری شهرها رخ داده و این یک زنگ خطر جدی است، چرا که این موضوع نشان می‌دهد که راننده با خیال اینکه دیگر به مقصد نزدیک شده بدون توجه به شرایط جسمی و خستگی و ... مسیر خود را ادامه داده است. از این رو تاکید می‌کنیم که رانندگان حتما خواب و استراحت کافی را جدی بگیرند و با این تصور که دیگر به مقصد نزدیک شده‌اند، به رانندگی در شرایط خستگی و خواب آلودگی ادامه ندهند.
وی ادامه داد:‌ این نگرانی در روز سیزده بدر کمی تشدید هم می‌شود چرا که بسیاری از خانواده‌ها در این روز به تفرجگاه‌های حاشیه شهرها می‌روند که عمدتا در همین حریم ۳۰ کیلومتری از شهرها قرار دارد، از این رو لازم است افزایش توجه و تمرکز در محدود ۳۰ کیلومتری شهرها در روزهای پایانی تعطیلات و مخصوصا سیزده بدر نیز مورد توجه جدی رانندگان قرار بگیرد. 
محبی افزود:‌ در روز سیزده بدر نیز  شهروندان باید توجه داشته باشند که سوارکردن مسافر در قسمت بار وانت‌بار و کامیون‌ها ممنوع است، این موضوع بسیار خطرناک بوده و می‌تواند خسارات جبران ناپذیر زیادی را به دنبال داشته باشد. 
سرپرست پلیس راه کشور با بیان اینکه ترافیک در برخی از محور های مواصلاتی کشور به خصوص در روزهای پایانی تعطیلات و بازگشت از سفر موجب خستگی و عدم تمرکز رانندگان می‌شود، گفت:‌ رانندگان باید چاره‌ای برای این مهم اندیشیده و با توجه و تمرکز کافی تا رسیدن به مقصد به رانندگی خود ادامه دهند و هرگز با این گمان که دیگر به مقصد نزدیک شده‌اند در شرایط خستگی و خواب آلودگی به مسیر خود ادامه ندهند.
                           ",https://www.asriran.com/003Uep
832834,۱۴۰۱/۰۱/۱۱,حوادث,خوزستان/ زمین لرزه ۴. ۴ ریشتری بهبهان را لرزاند,زمین لرزه یاد شده در موقعیت ۳۰.۵۸ شمالی و ۵۰.۰۸ شرقی و در ۱۶ کیلومتری بهبهان، خوزستان۲۷ کیلومتری آغاجاری و ۳۱ کیلومتری سردشت، خوزستان  اتفاق افتاد.,"زمین لرزه ای به بزرگی ۴. ۴ ریشتر در مقیاس امواج درونی زمین بهبهان در استان خوزستان را لرزاند.


به گزارش ایرنا به نقل از مرکز لرزه نگاری دانشگاه تهران این زمین لرزه در ساعت ۸:۳۹ دقیقه صبح پنجشنبه در عمق ۱۶ کیلومتری زمین رخ داده است. 
بر پایه این گزارش زمین لرزه یاد شده در موقعیت ۳۰.۵۸ شمالی و ۵۰.۰۸ شرقی و در ۱۶ کیلومتری بهبهان، خوزستان۲۷ کیلومتری آغاجاری و ۳۱ کیلومتری سردشت، خوزستان  اتفاق افتاد. 
بهبهان در ۱۹۵ کیلومتری شرق اهواز قرار دارد. 
تا کنون از خسارات احتمالی این زمین لرزه گزارشی اعلام  نشده است. 

                           ",https://www.asriran.com/003Ueo
832833,۱۴۰۱/۰۱/۱۱,حوادث,آذربایجان شرقی/ حمله پلنگ به یک زن در میانه,این زن بلافاصله به بخش درمانی شهرستان انتقال داده شد و تحت مراقبت است.,"جانشین فرمانده انتظامی شهرستان میانه در استان آذربایجان شرقی از حمله پلنگ به زن ۳۸ ساله ای در روستای حاج میر بخش کاغذکنان این شهرستان خبر داد.


سرهنگ دوم حسن رفیعی روز پنجشنبه به خبرنگاران گفت: یک قلاده پلنگ به زنی که به همراه خانواده خود در اطراف روستای حاج میر بخش کاغذکنان در حال گردش بوده حمله کرده و وی را از نواحی مختلف بدن مورد جراحت قرار داده است.
وی افزود: این زن سریع به بخش درمانی شهرستان انتقال داده شده و تحت مراقبت است.

                           ",https://www.asriran.com/003Uen
832826,۱۴۰۱/۰۱/۱۱,اقتصادی,جدیدترین شاسی بلند اروپا معرفی شد/ وقتی اِلترا مخاطبان خود را غافلگیر می کند! (+عکس),متاسفانه هنوز به وزن اشاره ای نشده اما باتوجه به سابقه درخشان لوتوس در مهندسی وزن، انتظار می رود اینجا هم شاهد هنرنمایی این خودروساز باشیم.,"عصر ایران-  لوتوس سرانجام بطور رسمی از کراس اوور جنجالی خود رونمایی کرد. براساس اطلاعات اعلامی توسط این کمپانی، خودروی جدید با نام الترا شناسایی می شود که در شرق اروپا به مفهوم ""بازگشت به زندگی"" است.
الترا در تریم های مختلفی عرضه می شود. خروجی پیشرانه این کراس اوور از 600 اسب بخار است و برای هر محور یک موتور الکتریکی در نظر گرفته شده است. الترا طی کمتر از 3 ثانیه از حالت توقف به سرعت 100 کیلومتر برساعت می رسد. بیشینه سرعت نیز برابر با 260 کیلومتر برساعت محاسبه شده است.
متاسفانه هنوز به وزن اشاره ای نشده اما باتوجه به سابقه درخشان لوتوس در مهندسی وزن، انتظار می رود اینجا هم شاهد هنرنمایی این خودروساز باشیم.
ظرفیت باتری نیز بطور دقیق مشخص نشده اما لوتوس اشاره کرده که ظرفیت آن بالای 100 کیلووات برساعت خواهد بود که برد حرکتی 600 کیلومتر را برای این کراس اوور زیبا دست یافتنی خواهد کرد.
سیستم باتری از شارژر 350 کیلوواتی پیشتیبانی می کند که این به مفهوم تضمین انرژی مورد نیاز برای پیمایش 400 کیلومتر در باتری طی 20 دقیقه است.
از دیگر امکانات شاخص باید به سیستم تعلیق تطبیقی با قابلیت تنظیم ارتفاع اشاره کرد. در این خودرو همچنین از 4 سنسور سیستم لیدار استفاده شده است.
از امکانات کابین فناورانه الترا می توان به نمایشگر 15.1 اینچی تنظیمات سیستم سرگرمی، نمایشگر هداپ و همچنین سیستم واقعیت افزوده به عنوان آپشن استاندارد اشاره کرد.
هرچند هنوز تصاویر دقیق و غیر استودیویی از کابین الترا ارائه نشده اما قطعا با یکی از برترین های صنعت خودرو در این زمینه روبرو هستیم که کیفیت و زیبایی خاصی را پیش روی مخاطب قرار می دهد.
                                                                                                                                    
                            ",https://www.asriran.com/003Ueg
832832,۱۴۰۱/۰۱/۱۱,سلامت,برای لاغری، کالری‌شماری کنیم یا ورزش؟,برفیلد نیز هرگز از مراجعان خود نمی‌خواهد که کالری مصرفی خودشان را بشمارند. به‌ جایش از آنها می‌خواهد که فعالیت‌های بدنیِ تلفیقی داشته باشند.,"به جای آن که روی وزنتان تمرکز کنید، روی سلامتی و تحرکِ منظم تمرکز کنید که می‌تواند هر نوع فعالیتی از دویدن گرفته تا راه‌رفتن یا انجام حرکات موزون در منزل باشد.

فرادید نوشت: «نظرسنجی‌ای که در سال ۲۰۲۰ توسط مؤسسه ایپسوس انجام شد نشان داد که ۴۵ درصد از جمعیت جهان در تلاش‌اند تا چند کیلوگرم از وزن خود را کم کنند. این نظرسنجی همچنین نشان داد که این تعداد ترجیح می‌دهند که به جای رژیم‌گرفتن از طریق افزایش فعالیت ورزشی و بهبود تغذیه این کار را انجام دهند.
این روش همان روشِ معروفِ «کالری ورودی، کالریِ خروجی» است که بر اساس آن شما تلاش می‌کنید بیشتر از میزانِ کالری‌ِ دریافتی‌تان، کالری بسوزانید. اما این روش یک اشکال دارد: ثابت نگه‌داشتنِ میزان کالری‌ای که سوزانده می‌شود، سخت‌تر از چیزی است که ممکن است فکر کنید.
تعداد کالری‌ای که یک فرد با انجام یک فعالیت خاص ورزشی یا با تحرک می‌سوزاند به عوامل متنوعی بستگی دارد که شاملِ قد، وزن، جنس و توده ماهیچه‌ای است. حتی سلامتِ عمومی و آب‌وهوا هم بر تعداد کالری‌ای که با ورزش‌کردن می‌سوزانید اثر دارد.
دکتر کیث اندرسون، پزشک خانواده و طب ورزشی، می‌گوید: «شما در هوای ۲۷ درجه سانتی‌گراد با رطوبت بالا خیلی سخت‌تر می‌دوید تا در هوای ۱۰ درجه سانتی‌گراد که خشک است. هم‌چنین وقتی بدن‌تان در حال مبارزه با سرماخوردگی است و شب قبل هم خوب نخوابیده‌اید، ورزش‌کردن برایتان سخت‌تر می‌شود. عوامل خیلی زیادی بر سوخت‌وساز بدن اثر می‌گذارد.»
به علاوه، ابزارهایی مثل ساعت‌های فیتنس که میزان کالری مصرفی را می‌شمارند، همیشه دقیق و درست عمل نمی‌کنند. بر طبق مطالعه‌ای که در نشریه پرسونولایزد مدیسین منتشر شد، محققان نشان دادند در حالی که هفت ابزار مچی میزان ضربان قلب را در افرادی که راه می‌رفتند، می‌دویدند و دوچرخه‌سواری می‌کردند، درست محاسبه کرده بودند اما نتوانسته بودند میزان انرژی مصرفی را درست و دقیق محاسبه کنند. دقیق‌ترین دستگاه ۲۷‌ درصد و نادقیق‌ترین دستگاه ۹۳ درصد از مواقع خاموش بود.
دستگاه‌های ورزشی همیشه قابلِ اعتماد نیستند
به‌ طور مشابه، شمارشگرانِ کالری که به روی دستگاه‌های ورزشی مثل تردمیل، دوچرخه‌های ثابت و ماشین‌های الیپتیکال نصب شده‌اند، قابلِ اعتماد نیستند؛ به‌خصوص ماشین‌های الیپتیکال در شمارش و محاسبه کالریِ بسیار ضعیف هستند.
مطالعه‌ای که در سال ۲۰۱۸ در نشریه اگزرسایز مدیسین منتشر شده است، نشان می‌دهد که دستگاه‌های ورزشی تمایل دارند که میزان کالری مصرفی را خیلی بیشتر از واقعیت تخمین بزنند. بر طبق این مطالعه، دستگاه‌های ورزشی می‌گفتند که مشارکت‌کنندگان در هنگام انجام فعالیت‌های ورزشی با شدتِ متوسط، در هر ساعت ۲۰۰‌کالری بیش‌تر از واقعیت سوزانده‌اند.
کَت برِفیلد، استاد تغذیه در آکادمی ملی طب ورزشی در آمریکا، می‌گوید: «شما نمی‌توانید روی این دستگاه‌ها حساب باز کنید. حتی اگر در یک آزمایشگاه ورزشی بروید و با یک دستگاه بسیار پیچیده ورزش کنید، نتایج به‌ طور کامل صحیح نخواهند بود.»
اما اگر مردم نمی‌دانند در طول یک دوره ورزشی خاص دقیقاً چه مقدار کالری می‌سوزانند، پس چطور می‌توانند یک برنامه مناسب و قطعی برای کاهش وزن طراحی کنند؟ اندرسون می‌گوید، باید ورزش‌هایِ «فول‌بادی» یا ورزش‌هایی که در آن تمامِ بدن درگیر می‌شود را انجام دهید، زیرا فقط در این ورزش‌هاست که بیشترین میزانِ کالری سوزانده می‌شود.
او می‌گوید: «شنا و دو به مراتب کالری بیشتری از دوچرخه‌سواری می‌سوازنند. سایر گزینه‌ها می‌تواند ورزش پیلاتس و ورزش‌های تناوبی شدت بالا باشد که اصطلاحاً به آنها «ورزش‌های هیت» گفته می‌شود.»
برفیلد با اشاره به این که می‌توانید در هنگام پیاده‌روی یا کوه‌پیمایی عصای کوهنوردی ببرید تا کالری بیشتری بسوزانید، می‌گوید: «هر چه در هنگام ورزش‌کردن تحرک بیشتری داشته باشید، آن ورزش بهتر است. حتی می‌توانید به موسیقی گوش بدهید. موسیقی کمک می‌کند تا در شیب‌های تند انرژی بیشتری برای تحرک داشته باشید.»
روشِ غیرورزشی برای تناسب اندام
برخی از افراد ترجیح می‌دهند که در این معادله فقط روی «کالری ورودی یا دریافتی» تمرکز کنند. شمارش کالری برای انواعی از غذاها نسبتاً یکسان است و فرقی نمی‌کند که این کالری در کجا شمرده شده باشد.
ممکن است بعضی‌ها با برخی از اظهارات اداره کشاورزی آمریکا که می‌گوید یک سیبِ متوسط - بسته به نوع سیب و اندازه دقیق آن - می‌تواند تا حدود ۱۰۰ کالری داشته باشد، مخالفت کنند. شمارش دقیق کالری غذاها نیازمند آن است که غذاها در بسته‌بندی‌های آماده و به شکلی استاندارد عرضه شوند. اندرسون می‌گوید اما حتی در چنین حالتی هم شمارش کالری ورودی مشکل‌ساز است.
او می‌گوید: «در میان بیمارانم تعداد کمی را می‌شناسم که بتوانند به‌درستی کالری غذاهای دریافتی‌شان را محاسبه کنند. آنها ممکن است از طریق جستجوهای اینترنتی بفهمند که یک ساندویچ کره بادام‌زمینی به همراه مربا فلان‌ مقدار کالری دارد اما آیا می‌دانند که دقیقاً چه مقدار بادام‌زمینی روی ساندویچ‌شان مالیده‌اند؟ آیا آنها تمام نان ساندویچی (بخش‌های سوخاری و سفت نان) را هم می‌خورند؟ همه این‌ها روی تخمین ما از میزان کالری مصرفی اثر می‌گذارد.»
برفیلد نیز هرگز از مراجعان خود نمی‌خواهد که کالری مصرفی خودشان را بشمارند. به‌ جایش از آنها می‌خواهد که فعالیت‌های بدنیِ تلفیقی داشته باشند.
هر چه بیشتر یک فعالیتِ ورزشی خاص - مثل دوچرخه‌سواری - را انجام دهید، بدن‌تان بیشتر در آن فعالیت خبره می‌شود و هر چه بدنتان بیشتر در یک فعالیتِ ورزشی خبره شود، کالری کم‌تری می‌سوزاند. بنابراین اگر هر هفته اشکال متفاوتی از فعالیتِ بدنی انجام دهید، سودمندتر است.
برفیلد هم‌چنین طرفدار فعالیتِ غیرورزشیِ گرمازایی یا «NEAT» است که در واقع یک اصطلاح فانتزی برای میزان کالری‌ای است که شما در طول انجام فعالیت‌هایی غیر از خوردن، خوابیدن و ورزش‌های برنامه‌ریزی‌شده می‌سوزانید. برفیلد می‌گوید: «چیزهایی مثل استفاده از پله، باغبانی، راه‌رفتن در زمان صحبت‌کردن با تلفن، همه فعالیت‌های غیرورزشی هستند که منجر به سوزاندنِ کالری می‌شوند.»
فقط تحرک داشته باشید
دکتر جیمز لیواین، در کتابِ «اندکی تحرک داشته باش، مقدار زیادی وزن کم کن» که در سال ۲۰۰۹ منتشر شد، می‌نویسد که سبک زندگیِ بی‌تحرک ما چیزی در حدود ۱۵۰۰ تا ۲۰۰۰ کالری فعالیتِ غیرورزشی را از ما می‌گیرد. لیواین که یک متخصص غدد درون‌ریز است، با اختراع اولین میز - تردمیل به افزایش کالری‌سوزی از طریق فعالیت‌ِ غیرورزشی اعتبار بخشید.
بی‌گمان افزایش فعالیتِ غیرورزشی بیش‌تر از شمردن کالری یا شناساییِ ورزشی که بیش‌ترین کالری را می‌سوزاند، کمک‌کننده است. اما اندرسون توصیه می‌کند که در هنگام انجام فعالیت‌های غیرورزشی گرفتار توجه به جزئیات نشوید، زیرا به قدر کافی استرس داریم و شمردن کالری و توجه به جزئیات می‌تواند دردسر شود.
اندرسون می‌گوید به جای آن که روی وزنتان تمرکز کنید، روی سلامتی و تحرکِ منظم تمرکز کنید که می‌تواند هر نوع فعالیتی از دویدن گرفته تا راه‌رفتن یا انجام حرکات موزون در منزل باشد. او می‌گوید: «تناسب‌ اندام بسیار مهم‌تر از تجمع چربی در بدن است و ورزش خیلی بهتر از رژیم‌های غذایی عمل می‌کند.»
منبع: CNN
                           ",https://www.asriran.com/003Uem
832831,۱۴۰۱/۰۱/۱۰,بین الملل,تهدید نخست وزیر پاکستان به مرگ,وی مسئله توطئه قتل نخست وزیر پاکستان را با نامه‌ای که هفته گذشته عمران‌خان از آن به عنوان نامه تهدیدآمیز علیه دولت منتخب این کشور یاد کرد، مرتبط دانست.,"ایرنا نوشت: «عمران‌خان» نخست وزیر پاکستان که این روزها با فشار مضاعف از سوی جبهه مشترک اپوزیسیون قرار گرفته و شاهد جدایی مسیر احزاب هم‌پیمان از دولت است، اکنون گفته می‌شود که تهدید به مرگ شده است.



رسانه‌های پاکستانی روز چهارشنبه به نقل از یکی از مسوولان ارشد حزب ""تحریک انصاف"" به عنوان حزب حاکم این کشور گفتند که زندگی عمران‌خان در خطر قرار گرفته و توطئه برای ترور وی در راه است.
به گفته «فیصل واودا» که وزیر سابق در دولت پاکستان است، نخست وزیر این کشور تهدید به مرگ شده و هر آن امکان ترور وی وجود دارد.
وی مسئله توطئه قتل نخست وزیر پاکستان را با نامه‌ای که هفته گذشته عمران‌خان از آن به عنوان نامه تهدیدآمیز علیه دولت منتخب این کشور یاد کرد، مرتبط دانست.
عمران‌خان این روزها از یک طرف با فشار مضاعف از سوی جبهه مشترک اپوزیسیون پاکستان موسوم به ""جنبش دموکراتیک"" مواجه است، و از سوی دیگر طرح عدم اعتماد به وی نیز در مجلس ارائه شده و بررسی مجدد آن از فردا پنجشنبه آغار می‌شود.
با جدایی ۲ حزب دیگر از ائتلاف با دولت حزب تحریک انصاف، عمران‌خان اکثریت پارلمانی را از دست داد و اکنون رهبران جناح مخالف استعفای وی از منصب نخست وزیری را مطالبه کرده‌اند.
در عین حال وزیر اطلاع رسانی پاکستان امروز اعلام کرد: هیچ یک از روسای قوا خواستار استعفای نخست وزیر نشده و نه عمران‌خان درصدد کناره گیری از مسوولیت خود است.
وی تاکید کرد: دولت دست بسته نیست و در زمان مناسب بر تمامی بحران از جمله تحرکات اپوزیسیون غلبه خواهد کرد.
گفتنی است، جنبش دموکراتیک پاکستان متشکل از احزاب مخالف دولت شامل مسلم لیگ نواز، جمعیت علمای اسلام، حزب مردم، حزب ملی عوام، جنبش متحده قومی و حزب عوامی بلوچستان به صورت مشترک خواستار برکناری نخست وزیر بوده و اعلام کرده اند که از اکثریت پارلمانی برای تصویب طرح عدم اعتماد علیه عمران‌خان با ۱۷۲ رای مثبت برخوردار هستند.
نخست وزیر پاکستان یکشنبه گذشته در پاسخ به تحرکات ضددولتی جناح مخالف، نسبت به دخالت‌های خارجی در ایجاد هرج و مرج و تغییر دولت منتخب در پاکستان هشدار داد و گفت: دولت اسلام‌آباد در برابر اپوزیسیون و یا توطئه‌های خارجی تسلیم نخواهد شد.
وی با افشاگری نسبت به تهدیدات از خارج علیه دولت منتخب در پاکستان، افزود: دولت اسلام‌آباد نامه تهدیدآمیز از خارج دریافت کرده و همزمان از بودجه خارجی برای براندازی دولت استفاده می‌شود.

                           ",https://www.asriran.com/003Uel
832830,۱۴۰۱/۰۱/۱۰,فرهنگی/هنری,مُشت ویل اسمیت؛ بومرنگ تاریخ و ضربه‌ تقدیر,مشت ویل اسمیت، ضربه‌ای جانانه به صورت اعضای آکادمی است که چند سال پیش تصویب کردند از حالا به بعد فقط به فیلم‌های ریاکار جایزه خواهند داد؛ فیلم‌هایی که حمایت‌شان از اقلیت‌ها را توی ویترین بگذارند و تقدیم کنند تا هر کودنی بتواند «پیام‌های انسان‌دوستانه‌»ی فیلم‌ها را به‌تمامی درک کند.,"مشت ویل اسمیت، ضدزن‌ترین حرکت «رئالیستی» تاریخ اسکار است در سال‌هایی که کل دنیا بسیج شده‌اند در دنیای «نمایش»، حقوق زنان را احیا کنند.

به گزارش ایسنا، حسین معززی‌نیا در یادداشتی اینستاگرامی نوشت:‌ «مشت ویل اسمیت بومرنگ تاریخ است. ضربه‌ تقدیر است. تصادفی به نظر می‌رسد و غافلگیرکننده، اما همان دم خروسی است که منتظرش بودیم؛ در زمان و مکان درست اتفاق افتاد.
مشت ویل اسمیت، طعنه‌ی تاریخ به ریاکاری است. به نمایش‌های جعلی این سال‌ها که ادعای نمایندگی صداهای خاموش را دارند و حمایت از اقلیت‌ها. درست در مراسمی که سر تا تهش مملو از بازی‌های دروغین حمایت از اقلیت‌هاست و چپ و راستِ سن را سیاهان، زنان، زنان سیاه‌پوست، ناتوان‌ها یا کم‌توان‌های جسمی انباشته‌اند، ضربه‌ی نماینده‌ای از اقلیت‌ها روی صورت نماینده‌ی دیگری از اقلیت‌ها می‌نشیند، درست با همان مشخصاتی که فیلم‌های «زشت»، «قبیح» و «نژادپرست» دوران قدیم نشان می‌دادند «سیاه»‌های محله‌ی‌ هارلم چطور ممکن است ناگهان به هم بپرند و در چشم‌به‌هم‌زدنی دیگری را نفله کنند.
مشت ویل اسمیت، ضدزن‌ترین حرکت «رئالیستی» تاریخ اسکار است در سال‌هایی که کل دنیا بسیج شده‌اند در دنیای «نمایش»، حقوق زنان را احیا کنند.
مشت ویل اسمیت در همان میزانسنی زده شد که ستاره‌های لیموزین‌سوار، شعار حمایت از اوکراین بر لباس یا زبان‌شان نصب کرده‌اند. اگر می‌شود یک آن، غیرتی شد و برای «دفاع از خانواده» کوبید توی صورت طرف مقابل، جرم پوتین چیست؟ خواسته از خانواده‌ی بزرگش، از ملتش، از میهنش «دفاع» کند. همه‌ی جنایت‌های تاریخ به همین بهانه انجام نشده؟ همه‌ی کشتارهای میلیونی تاریخ از همین‌ جا آغاز نشده که یکی خونش به جوش آمده و رسالت خودش پنداشته از چیزی دفاع کند؟
مشت ویل اسمیت، ضربه‌ای جانانه به صورت اعضای آکادمی است که چند سال پیش تصویب کردند از حالا به بعد فقط به فیلم‌های ریاکار جایزه خواهند داد؛ فیلم‌هایی که حمایت‌شان از اقلیت‌ها را توی ویترین بگذارند و تقدیم کنند تا هر کودنی بتواند «پیام‌های انسان‌دوستانه‌»ی فیلم‌ها را به‌تمامی درک کند. حالا «دیکتاتوری اقلیت» جایگزین دیکتاتوری‌های قبلی شده، عرصه را چنان تنگ کرده که خالق پدرخوانده می‌آید روی سن، با شرمندگی از این‌ که وقت بقیه را بگیرد، سن را به‌سرعت ترک می‌کند و آن دو اسطوره را هم می‌برد تا برای لوس‌بازی‌های جوانک‌های کج و کوله وقت کم نیاید.
مشت ویل اسمیت فاش‌کننده‌ از دست‌ رفتن اعتماد به‌نفس آکادمی است که دیگر نه توان و ابتکار برگزاری یک مراسم منضبط و دقیق را دارد که حضور یک مجری کاریزماتیک باعث شود هر کس هر چه به ذهنش می‌رسد نگوید، نه شجاعت این را که مشت‌پران‌ها را از مراسم اخراج کند و جایزه‌شان را هم پس بگیرد.»
                           ",https://www.asriran.com/003Uek
832829,۱۴۰۱/۰۱/۱۰,اقتصادی,وزیر کشور: هزار میلیارد تومان برای قطار شهری مشهد,حمل و نقل عمومی یکی از ارکان زندگی روزمره و جزء ضروریات است که بخشی از آن در قالب قطار شهری صورت می‌گیرد که باید تقویت شود.,"​وزیر کشور بر توسعه قطار شهری و ناوگان حمل و نقل عمومی برای تسهیل در زندگی زایران و مجاوران حرم مطهر رضوی تاکید کرد و گفت در سال ۱۴۰۱، یکهزار میلیارد تومان در قالب اوراق مشارکت برای این طرح، تامین خواهد شد.
به گزارش ایلنا به نقل از پایگاه اطلاع‌رسانی وزارت کشور، احمد وحیدی که همراه با رئیس جمهوری به خراسان رضوی سفر کرده است، شامگاه چهارشنبه در آئین آغاز عملیات سازه و معماری فاز یک خط ۳ قطار شهری مشهد، این مطلب را مطرح کرد. 
وی افزود: بزرگترین افتخار ما این است که بتوانیم به مجاوران و زائران حرم مقدس رضوی خدمت ارائه دهیم. 
وزیر کشور ادامه داد: مجاوران و زائران باید بتوانند بدون زحمت و به راحتی، خودشان را به حرم مطهر برسانند و این مساله کافی است تا تمام همّ و غمّ خود را برای بهبود کیفیت زندگی و تحرک در این شهر مقدس، به کار گیریم. 
وحیدی اضافه کرد: حمل و نقل عمومی یکی از ارکان زندگی روزمره و جزء ضروریات است که بخشی از آن در قالب قطار شهری صورت می‌گیرد که باید تقویت شود. 
وی با اشاره به اینکه نزدیک به ۷۰۰ میلیارد تومان از منابع مالی مورد نیاز برای توسعه قطار شهری در سال ۱۴۰۰ و در قالب قالب اوراق مشارکت تامین شده است، ابراز امیدواری کرد در سال ۱۴۰۱، یکهزار میلیارد تومان دیگر هم تامین شود. 
وزیر کشور بر این نکته هم تاکید کرد که باید منابع این کار، افزایش یابد تا این خط با سرعت بیشتری راه اندازی شود. 
وحیدی با بیان اینکه خدمت در نظام مقدس جمهوری اسلامی نوعی عبادت است، اظهار کرد: برداشت من این است که در مشهد، این مساله مضاعف خواهد بود چون اینجا نقطه کانونی قدرت معنوی و فرهنگی و همچنین حوزه تمدنی-تاریخی نظام مقدس جمهوری اسلامی است. 
وی خاطرنشان کرد: هرچه مشهد به ظرفیت یک شهر برخوردار از کیفیت بالای زندگی نزدیک‌تر شود، الگوی دیگر شهرها خواهد بود. در این راستا، قطار شهری و ناوگان حمل و نقل عمومی زنجیره‌ای برای ظرفیت‌سازی به منظور زندگی بهتر است.                           ",https://www.asriran.com/003Uej
832828,۱۴۰۱/۰۱/۱۰,اقتصادی,مهدی امان اله سرپرست لیزینگ شهر شد,امان اله پیش از این عضویت در هيئت مديره، مديریت فروش و بازاريابي شرکت ليزينگ شهر را بر عهده داشته است.,"دکتر مهدی امان اله، به عنوان سرپرست لیزینگ شهر منصوب شد.

سرپرست جدید شرکت لیزینگ شهر، دانش‌ آموخته دکتری تخصصی در رشته مدیریت است.
امان اله پیش از این عضویت در هيئت مديره، مديریت فروش و بازاريابي شرکت ليزينگ شهر را بر عهده داشته است، وی همچنین سوابق اجرایی و مدیریتی گوناگونی را نیز در کارنامه خود دارد.
مهدی امان اله بعداز علی حاجی کاظم لواسانی، سرپرستی لیزینگ شهر را بر عهده گرفت.
                           ",https://www.asriran.com/003Uei
832827,۱۴۰۱/۰۱/۱۰,ورزشی,بررسی تعلیق فوتبال ایران از سوی فیفا,برخی منابع ایتالیایی از حذف احتمالی ایران از جام جهانی و حضور تیم ملی ایتالیا به جای کشورمان در قطر خبر دادند.,"خبرنگار مطرح ایتالیایی از احتمال تعلیق فوتبال ایران خبر داد.
به گزارش ایلنا، ماجرای ورود بانوان به ورزشگاه‌ها در چند سال اخیر محل بحث میان فدراسیون فوتبال ایران و فیفا و AFC بوده است و چندین بار اخطارهایی در این خصوص داده شده است.
روز گذشته ممانعت از حضور بانوان به ورزشگاه در جریان دیدار ایران مقابل لبنان جنجال‌هایی به پا کرد که باعث ورود رییس جمهور و رییس مجلس و دستور پیگیری موضوع و برخورد با متخلفین شد ولی ظاهراً این پایان ماجرا نیست و مسائل پیش آمده ممکن است تبعات سنگینی برای فوتبال ایران داشته باشد. 
دیمارتزیو، خبرنگار شهیر ایتالیایی در صفحه شخصی خودش از بررسی تعلیق فوتبال ایران از سوی فیفا خبر داد. 
برخی منابع ایتالیایی از حذف احتمالی ایران از جام جهانی و حضور تیم ملی ایتالیا به جای کشورمان در قطر خبر دادند. 
                           ",https://www.asriran.com/003Ueh
