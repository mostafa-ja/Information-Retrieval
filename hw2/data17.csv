News_ID,Date,Subject,Title,Summary,Body,Short_link
834277,۱۴۰۱/۰۱/۲۰,بین الملل,استعفای وزیر دفاع نروژ به دلیل رابطه جنسی با دختر دبیرستانی,رسانه‌ها گزارش دادند که انوکسن در سال 2005 اقدام به برقراری روابط جنسی با دختر 18 ساله‌ای که هنوز در حال تحصیل در دبیرستان بوده،‌کرده است.,"وزیر دفاع نروژ به دلیل فاش شدن رابطه جنسی‌اش با یک دختر دبیرستانی، از سمت خود کناره‌گیری کرد.
به گزارش فارس، «اود راجر انکسن» وزیر دفاع نروژ روز یکشنبه استعفای خود را اعلام کرد.
استعفای وی پس از آن صورت گرفت که رسانه‌ها، گزارش‌هایی درباره روابط جنسی وی با یک دختر دبیرستانی 18 ساله و زمانی که عضو شورای دولتی نروژ بود، فاش کردند.
رسانه‌ها گزارش دادند که انوکسن در سال 2005 اقدام به برقراری روابط جنسی با دختر 18 ساله‌ای که هنوز در حال تحصیل در دبیرستان بوده،‌کرده است.
این اتفاق در زمانی روی داده که دولت سبز- قرمز بین سال‌های 2005-2013 به ریاست ینس استولتنبرگ (دبیر کل کنونی ناتو) در نروژ در قدرت بوده است.
انکسن در بیانیه استعفای خود اعلام کرد: «امروز، من به رهبر حزب و نخست وزیر گفتم که می‌خواهم از سمت خود به عنوان وزیر دفاع کناره‌گیری کنم».
وزیر دفاع نروژ رابطه خود با دختر 18 ساله دبیرستانی را تایید کرده و گفت که از برقرار این رابطه متاسف است.
 
یک محتوا بخوانید، یک میلیون تومان جایزه ببرید
                            ",https://www.asriran.com/003V25
834276,۱۴۰۱/۰۱/۲۰,بین الملل,سازمان ملل: آوارگان جنگ اوکراین به بیش از ۴.۴ میلیون نفر رسید,۹۰ درصد از کسانی که از اوکراین فرار کرده اند، زن و کودک هستند، زیرا مقامات اوکراینی اجازه خروج مردان بالای ۱۸ سال را نمی دهند.,"سازمان ملل متحد روز شنبه به وقت محلی اعلام کرد تعداد پناهجویان اوکراینی به چهار میلیون و ۴۴۴ هزار و ۶۶۳ نفر رسید که در مقایسه با روز گذشته تعداد پناهجویان ۵۹ هزار و ۳۷۴ نفر افزایش یافته است.
این آمار در حالی است که اروپا پس از جنگ جهانی دوم شاهد چنین سیلی از پناهجویان نبوده است.
۹۰ درصد از کسانی که از اوکراین فرار کرده اند، زن و کودک هستند، زیرا مقامات اوکراینی اجازه خروج مردان بالای ۱۸ سال را نمی دهند.
بر اساس گزارش سازمان بین المللی مهاجرت سازمان ملل، حدود ۲۱۰ هزار شهروند خارجی نیز از اوکراین گریخته اند و این گروه گاهی اوقات برای بازگشت به کشورهای خود با مشکلاتی مواجه شده اند.
سازمان ملل تخمین می زند که ۷.۱ میلیون نفر در داخل اوکراین آواره شده اند.
بیش از ۱۱ میلیون نفر یا بیش از یک چهارم جمعیت اوکراین مجبور به ترک خانه های خود، خروج از مرز و ورود به کشورهای همسایه یا پناه بردن به مناطق دیگر در اوکراین شده اند.
قبل از جنگ، بیش از ۳۷ میلیون نفر در مناطق تحت کنترل کی‌یف زندگی می کردند. این جمعیت شامل کریمه که در سال ۲۰۱۴ به روسیه ضمیمه شد، یا مناطقی در شرق که تحت کنترل جدایی طلبان طرفدار روسیه است، نمی شود.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003V24
834275,۱۴۰۱/۰۱/۲۰,بین الملل,آیا اوکراین به افغانستان اروپا تبدیل می‌شود؟,"آندره بارانوف، پژوهشگر روسی می گوید که مجلس سنای آمریکا لایحه ای را در مورد ""وام و اجاره دادن"" و فعال کردن برنامه ای به نام ""لیند لیز"" برای ساده کردن ارائه کمک های نظامی به اوکراین تصویب کرده است.","یک رسانه عربی در گزارشی به تحولات اخیر اوکراین و هدف غربی‌ها از ارائه کمک‌های نظامی گسترده به این کشور پرداخت.
به گزارش ایسنا، بخش عربی اسکای نیوز در گزارشی نوشت: حمایت‌های بی سابقه مالی و نظامی غربی‌ها از اوکراین متوقف نشده است و برخی کارشناسان معتقدند که این امر باعث می شود که این کشور به ""افغانستان اروپا"" تبدیل شود. این کارشناسان می گویند که کمک های غرب باعث طولانی تر شدن عملیات روسیه می شود و آن را به ""جنگ فرسایشی"" تبدیل خواهد کرد که کی‌یف و مسکو بهای سنگین آن را پرداخت خواهند کرد.
در این گزارش آمده است: علاوه بر واشنگتن که روز پنجشنبه لیستی از کمک های تسلیحاتی خود به کی‌یف را منتشر کرد، لندن نیز متعهد شده است که کمک های تسلیحاتی بیشتری به اوکراین ارسال کند و کشور اسلواکی نیز سامانه دفاعی روسی الاصل ""اس ۳۰۰"" را به این کشور داده است. راز این کمک های بی سابقه چیست و آیا اوکراین هزینه آنها را پرداخت می کند و یا مجانی است؟
بر اساس لیستی که کاخ سفید روز پنجشنبه منتشر کرد، آمریکا از زمان آغاز جنگ تا به امروز بیش از ۱.۷ میلیارد دلار به صورت کمک های امنیتی به اوکراین داده است و در مجموع کمک های واشنگتن به این کشور از زمان روی کار آمدن بایدن به عنوان رئیس جمهور آمریکا به ۲.۴ میلیارد دلار می رسد.
به گزارش روزنامه آمریکایی وال استریت ژورنال، لیست کمک های تسلیحاتی آمریکا به اوکراین ۱۴۰۰ سامانه ضدهوایی «استینگر»، ۵۰۰۰ سامانه ضد زره «جاولین»، ۷۰۰۰ سامانه ضد زره دیگر و صدها پهپاد سوئیچ بلید را شامل می شود. این فهرست همچنین ۷۰۰۰ قبضه اسلحه کوچک، ۵۰ میلیون قطعه مهمات، ۴۵۰۰۰ سپر حفاظتی و کلاه ایمنی، سامانه های موشکی هدایت شونده لیزری، سامانه های هوایی بدون سرنشین ""پوما""، چهار رادار ضد توپخانه، چهار رادار ضد خمپاره و چند خودروی زرهی مختلف به علاوه پدافند موشکی دوربرد اس ۳۰۰ را شامل می شود.
بر اساس این گزارش، علاوه بر این واشنگتن روز پنجشنبه اعلام کرد که به میزان ۱۰۰ میلیون دلار کمک های نظامی بیشتر به اوکراین کرده است و لوید آستین، وزیر دفاع آمریکا روز جمعه اعلام کرد که سامانه پدافند هوایی ""پاتریوت"" در اسلوواکی مستقر شده است.
آندره بارانوف، پژوهشگر روسی می گوید که مجلس سنای آمریکا لایحه ای را در مورد ""وام و اجاره دادن"" و فعال کردن برنامه ای به نام ""لیند لیز"" برای ساده کردن ارائه کمک های نظامی به اوکراین تصویب کرده است.
وی می افزاید: واشنگتن با درخواست رئیس جمهور اوکراین ۱.۷ میلیارد دلار به این کشور کمک کرد و کی‌یف باید بهای این هدایای آمریکایی را همراه با مزایا پرداخت کند که طبیعتا ولودمیر زلنسکی و تیم وی این کار را انجام نخواهند داد بلکه پرداخت آن به عهده نسل بعدی اوکراینی ها خواهد بود.
از سوی دیگر، ولادیمیر واسیلیف، پژوهشگر ارشد آکادمی علوم روسیه می گوید: آمریکا از طریق فعال سازی ""لیند لیز"" می خواهد اوکراین را به سرزمین برای درگیری های طولانی مدت و یا به عبارت دیگر ""افغانستان اروپا ""تبدیل کند. واشنگتن هیچ چیزی نمی دهد مگر اینکه در مقابل آن، چیزی دریافت کند بنابراین آمریکا به دنبال فرسایش روسیه و تبدیل کردن کی‌یف به یک باتلاق همانند کابل است.
در ادامه این گزارش آمده است: علاوه بر واشنگتن، انگلیس نیز کمک های گسترده ای به اوکراین کرده است. بوریس جانسون، نخست وزیر انگلیس روز جمعه اعلام کرد که کشورش با ارسال موشک های ضدزرهی و ضدپهپادی کمک های نظامی به اوکراین را تقویت خواهد کرد.
انگلیس حدود ۶۰۰۰ موشک به علاوه ۳۶۱۵ سلاح سبک ضد تانک (NLAW) به اوکراین ارسال کرده بود و همچنین متخصصان انگلیسی را برای آموزش نیروهای اوکراینی به این کشور فرستاد.
روزنامه انگلیسی گاردین نیز اعلام کرده است که لندن متعهد به ارسال موشک های بیشتر به اوکراین و ارائه کمک ۲۵ میلیون پوندی به ارتش این کشور شده است.
همچنین کشور اسلوواکی نیز روز جمعه اعلام کرد که سامانه اس ۳۰۰ ساخت روسیه به اوکراین داده است.
اشرف الصباغ، متخصص امور روسیه در گفت وگو با اسکای نیوز می گوید که روسیه با انجام عملیات نظامی در اوکراین چهره ترسناک اروپا را برملا کرد بنابراین درنهایت تمام کمک هایی که اکنون به اوکراین داده می شود یکی از ابزارهای آنان برای دفاع از خود و شهروندان و تمدن آنها در برابر هرگونه حمله روسی خواهد بود.
وی می افزاید: کشورهای اروپایی موفق شدند شهروندان خود را نسبت به این مساله قانع کنند که کمک های مالی و نظامی و لجستیکی به اوکراین یکی از خطوط دفاعی آنها در برابر هرگونه حمله روسی است.                           ",https://www.asriran.com/003V23
834274,۱۴۰۱/۰۱/۲۰,حوادث,فوت یک نفر بر اثر صاعقه در آذربایجان شرقی,در این حادثه، یک مرد ۴۰ ساله در اثر برخورد صاعقه جان خود را از دست داد.,"سخنگوی اورژانس آذربایجان شرقی از صاعقه زدگی یک مرد ۴۰ ساله در شهرستان مرند خبر داد.
به گزارش ایسنا؛ وحید شادی نیا در گفت‌وگو با خبرنگاران در تشریح این خبر، اظهار کرد: بعدازظهر امروز، شنبه ۲۰ فروردین ماه گزارش این حادثه در روستای هوجقان مرند به مرکز اورژانس استان اطلاع داده شد.
وی افزود: متاسفانه در این حادثه، یک مرد ۴۰ ساله در اثر برخورد صاعقه جان خود را از دست داد.
وی بر رعایت توصیه‌های هواشناسی تاکید کرد و گفت: هم استانی‌های عزیز در روزهای باران بهاری حتما نسبت به توصیه‌های هواشناسی توجه لازم داشته و از صعود به ارتفاعات خوددداری کنند.                           ",https://www.asriran.com/003V22
834273,۱۴۰۱/۰۱/۲۰,اقتصادی,اعلام اسامی بدهکاران بزرگ بانک ملی ایران,«سید احسان خاندوزی» وزیر امور اقتصادی و دارایی ۲۳ آبان ماه سال گذشته از بانک مرکزی درخواست کرد تا بانک‌ها و موسسات اعتباری هر سه ماه یک بار لیست ابربدهکاران بانکی خود را منتشر کند.,"بانک ملی به عنوان بزرگترین بانک کشور در راستای اجرای دستور رئیس‌جمهور و وزیر اقتصاد، اسامی بدهکاران بزرگ خود را منتشر کرد.
به گزارش ایرنا، «سید احسان خاندوزی» وزیر امور اقتصادی و دارایی ۲۳ آبان ماه سال گذشته از بانک مرکزی درخواست کرد تا بانک‌ها و موسسات اعتباری هر سه ماه یک بار لیست ابربدهکاران بانکی خود را منتشر کند.
وی بانک‌ها و موسسات اعتباری را مکلف کرد برای اطلاع عموم مشخصات تسهیلات گیرنده، ‌توجیه بانک برای تخصیص منابع، مبلغ تسهیلات، میزان پرداخت، مانده بدهی، نرخ سود و نوع تضامین را اعلام کنند.
«آیت الله رئیسی» رئیس جمهوری نیز در دیداری که با مدیران عامل بانک‌ها داشتند به صراحت اعلام کردند که بانک‌ها باید بر بدحساب‌ها سخت بگیرند و اسامی این بدهکاران بانکی منتشر شود.
به گزارش روابط عمومی بانک ملی ایران، حسب قوانین جاری کشور و تاکید وزارت اقتصاد و دارایی مبنی بر اعلام بدهکاران بانکی این بانک اسامی بدهکاران عمده و بزرگ خود را بدین شرح اعلام کرد.
فایل اسامی بدهکاران بزرگ بانک ملی                           ",https://www.asriran.com/003V21
834272,۱۴۰۱/۰۱/۲۰,اجتماعی ,سازمان حج و زیارت: سهمیه حجاج کشورها مشخص نشده است,طبق اطلاعیه انتشار یافته ، حج تمتع امسال برای افراد زیر ۶۵ سال است؛ ضمن اینکه افرادی که قصد حج تمتع دارند باید واکسینه شده باشند و مدرک معتبر را ارائه نمایند؛ همچنین افراد قبل از ورود به عربستان سعودی باید گواهی آزمایش منفی ابتلا به کرونا را که مدت آن بیش از ۷۲ ساعت نباشد، ارائه کنند.,"معاون امور حج و عمره سازمان حج و زیارت گفت: علیرغم اعلام اخیر عربستان مبنی بر تعداد کلی حجاج حج تمتع پیش رو، ولیکن تاکنون سهم هر کشور تعیین نشده تا براساس آن برنامه ریزی دقیق و اطلاع رسانی لازم صورت گیرد.
به گزارش ایرنا، اکبررضایی با اشاره به اعلام اخیر وزارت حج و عمره عربستان مبنی بر پذیرش یک میلیون نفر از حجاج داخل و خارج برای حج تمتع امسال گفت: علیرغم اعلام اخیر عربستان مبنی بر تعداد کلی حجاج حج تمتع پیش رو، ولیکن تاکنون سهم هر کشور تعیین نشده تا براساس آن برنامه ریزی دقیق و اطلاع رسانی لازم صورت گیرد.
وی تصریح کرد: مطابق روال همه ساله که وزارت حج عربستان از نمایندگان کشورهای حاضر در حج دعوت به عمل می آورد و بعد از گفتگو و امضا یادداشت تفاهم فی مابین، سهمیه هر کشور مشخص می شد. بدیهی است در سالجاری نیز این فرایند عملی خواهد شد و دعوتنامه برای کشورها ارسال می شود تا پس از انجام تفاهم وارد مرحله برنامه ریزی بر اساس سهمیه تعیین شده بشویم.
معاون امور حج و عمره سازمان حج و زیارت تاکید کرد: سهمیه جمهوری اسلامی ایران در حج تمتع ۱۴۰۱ به هر میزانی تعیین شود برنامه ریزی لازم برای حجاج کشورمان انجام می گیرد.
رضایی در خصوص افراد دارای اولویت اعزام بیان داشت: بدیهی است کسانی مشمول تشرف می شوند که در حج تمتع سال ۱۳۹۹ ثبت نام انجام داده و هزینه های اعلامی را واریز کرده باشند؛ بنابراین از بین این افراد با توجه به شرایط تعیین شده و سهمیه اختصاصی دعوت به عمل می آید تا نام نویسی نهایی در کاروان ها را انجام دهند.
وی با برشمردن دیگر شرایط تعیین شده از سوی وزارت حج و عمره عربستان برای حج تمتع امسال گفت: طبق اطلاعیه انتشار یافته ، حج تمتع امسال برای افراد زیر ۶۵ سال است؛ ضمن اینکه افرادی که قصد حج تمتع دارند باید واکسینه شده باشند و مدرک معتبر را ارائه نمایند؛ همچنین افراد قبل از ورود به عربستان سعودی باید گواهی آزمایش منفی ابتلا به کرونا را که مدت آن بیش از ۷۲ ساعت نباشد، ارائه کنند.
معاون امور حج و عمره سازمان حج و زیارت اعلام کرد: سایر موضوعات مرتبط با حج تمتع ۱۴۰۱ و تاریخ ثبت نام متقاضیان به همراه دیگر موضوعات اجرایی مرتبط برای حج گزاران متعاقبا اطلاع رسانی خواهد شد.
رضایی با بیان اینکه قبل از همه گیری کرونا و در حج تمتع ۱۳۹۸ حدود ۲ میلیون و ۵۰۰ هزار نفر از حجاج داخل و خارج درمراسم حج تمتع حضوریافتند گفت: همه گیری کرونا موجب شد که طی دو سال اخیر مراسم حج به صورت محدود و با تعدادی از حجاج داخل عربستان برگزار شود اما در حج تمتع سالجاری شاهد حضور حجاج کشورهای اسلامی نیز برای انجام مناسک حج و زیارت حرم نبوی و ائمه بقیع خواهیم بود.                           ",https://www.asriran.com/003V20
834271,۱۴۰۱/۰۱/۲۰,بین الملل,مذاکرات عراق و ترکیه در ماه آتی برای تعیین تکلیف پرونده آب,در سال ۲۰۲۰ دولت ترکیه از آغاز راه اندازی سد الیسو بر روی رود دجله خبر داد که باعث نگرانی عراق از تاثیرگذاری این سد بر سهمابه آن شده است.,"وزارت منابع آب عراق امروز (شنبه) اعلام کرد که مذاکراتی با دولت ترکیه در ماه میلادی آتی درخصوص تعیین تکلیف پرونده آب خواهد داشت.
به گزارش ایسنا، به نقل از خبرگزاری عراقی واع، علی راضی، سخنگوی وزارت منابع آبی عراق در گفتگویی مطبوعاتی عنوان داشت که دولت عراق نشست‌هایی با طرف ترکیه‌ای جهت مذاکره درخصوص پرونده آب خواهد داشت.
وی ادامه داد، طی ماه آتی، فیصل أر اوغلو، فرستاده ویژه رییس جمهور ترکیه سفر مهمی به بغداد با هدف بررسی سه محور اصلی از جمله سهمابه عراق خواهد داشت.
وی گفت که عراق برای تامین سهم عادلانه آب بر اساس حقوقش تلاش خواهد کرد.
در سال ۲۰۲۰ دولت ترکیه از آغاز راه اندازی سد الیسو بر روی رود دجله خبر داد که باعث نگرانی عراق از تاثیرگذاری این سد بر سهمابه آن شده است.                           ",https://www.asriran.com/003V1z
834270,۱۴۰۱/۰۱/۲۰,اجتماعی ,رییس اورژانس: وضعیت هوای تهران خوب نیست,رییس سازمان اورژانس کشور: برای استقرار نیروی اورژانس در همه شهرهای بزرگ و آلوده آمادگی داریم و در تهران در ۵ تا ۶ نقطه شهر اتوبوس‌آمبولانس ها فعال هستند.,"رییس اورژانس کشور با اشاره به اینکه در حال حاضر به دلیل آلودگی هوا، وضعیت تهران خوب نیست، گفت: به افراد سالمند، کودکان خردسال و بیماران دارای مشکلات ریوی هشدار داده می شود که از منزل خارج نشوند.
به گزارش ایرنا، براساس اعلام شرکت کیفیت هوای تهران اکنون شاخص آلودگی هوای تهران روی شاخص ۳۳۲ قرار داد و در این وضعیت کیفیت هوا نامناسب برای همه افراد جامعه است.
براساس اعلام این شرکت روز گذشته (۱۹ فروردین ماه) شاخص آلودگی هوای تهران رقم بالای ۵۰۰ و وضعیت هشدار برای این شهر را نشان می داد که قرار بود با تصمیم کمیته اضطرار هوای تهران و پس از آخرین تصاویر ماهواره‌ای و جمع‌بندی نظرات سازمان هواشناسی برای تعطیلی مدارس و ادارات تصمیم گیری شود که در نهایت رای به فعال بودن آنها داده شد.
به همین منظور پس از این موضوعات مطرح شده و پایین آمدن شاخص آلودگی هوا تا حدودی، مدارس و ادارات تهران تعطیل نشد اما همچنان وضعیت هوای تهران مطلوب نیست که در این باره جعفر میعادفر روز شنبه در گفت و گو با خبرنگار حوزه بهداشت و سلامت ایرنا اظهارداشت: به دلیل استقرار آلودگی هوای تهران همچنان به افراد مسن و افرادی که مشکل ریوی دارند، توصیه می شود که از منزل خارج نشوند.
وی تصریح کرد: در حال حاضر وضعیت آلودگی هوای تهران خوب نیست و کودکان باید ترجیحا از منزل خارج نشوند، ورزشکاران نیز باید نسبت به لغو برنامه های ورزشی خود اقدام کنند، در این باید به نوعی خودمراقبتی داشته باشند.
میعادفر معتقد است مردم باید در چنین شرایطی مراقبت های لازم را انجام دهند تا شرایط هوای تهران بهتر شود چون براساس اعلام سازمان هواشناسی کشور، برای استان تهران باران در راه است و اگر بارش باران را شاهد باشیم به طور قطع وضعیت بهتر خواهد شد.
وی در عین حال ادامه داد: در صورتی که وضعیت شاخص آلودگی هوای تهران به اینگونه باشد، اوضاع مطلوب نخواهد بود.
رییس سازمان اورژانس کشور اضافه کرد: برای استقرار نیروی اورژانس در همه شهرهای بزرگ و آلوده آمادگی داریم و در تهران در ۵ تا ۶ نقطه شهر اتوبوس‌آمبولانس ها فعال هستند.
میعادفر به مردم توصیه کرد در صورت بروز هرگونه علایم تنگی نفس و علایم تنفسی با شماره ۱۱۵ تماس بگیرند.                           ",https://www.asriran.com/003V1y
834269,۱۴۰۱/۰۱/۲۰,اقتصادی,نرخ تور جام جهانی قطر هنوز مشخص نیست,رئیس انجمن صنفی دفاتر خدمات مسافرتی: قیمت‌های ۱۵۰ تا ۱۶۰ میلیون تومانی تور جام جهانی قطر حقیقت ندارد، همه گمانه‌زنی است، هنوز هیچ‌کس قیمت بلیت مسابقه و قیمت بلیت هواپیما را نمی داند.,"رئیس هیات مدیره انجمن صنفی دفاتر خدمات مسافرت هوایی و جهانگردی ایران گفت: نرخ تور جام جهانی قطر هنوز مشخص نشده و همه نرخ‌های اعلامی گمانه‌زنی‌های تبلیغی است.
به گزارش ایرنا، حرمت‌الله رفیعی روز شنبه - ٢٠ فروردین ١۴٠١- در نشست خبری که در محل این برگزار شد، درباره برنامه‌ریزی و هماهنگی برای خدمات به گردشگران ایرانی برای سفر به قطر در زمان برگزاری بازی های جام جهانی اظهار داشت: برای جام جهانی قطر هیچ نرخ‌گذاری انجام نشده است، هنوز قیمت بلیت هواپیما و هزینه هتل مشخص نشده، بلیت مسابقات هم به هیچ‌کسی داده نشده، همه گمانه زنی ها تبلیغی است.
رئیس هیات مدیره انجمن صنفی دفاتر خدمات مسافرت هوایی و جهانگردی ایران خطاب به مردم گفت: علاقه‌مندان به سفر به قطر در زمان جام جهانی می توانند از دفاتر معتبر رسمی که اعتماد دارند و در طول سال با آنها کار می‌کنند، فقط بخواهند که اگر تور جام جهانی قرار است داشته باشند از هم اکنون اسامی آنها را فقط در فهرست قرار دهند نه اینکه توری را خریداری کنند زیرا تا نرخ گذاری رسمی مشخص نشود خریدی و فروشی وجود ندارد.
قیمت‌های صد میلیونی تورهای جام جهانی گمانه‌زنی است
رفیعی درباره قیمت‌گذاری‌هایی که از هم اکنون درباره تورهای جام جهانی اعلام می‌شود، گفت: قیمت‌های ۱۵۰ تا ۱۶۰ میلیون تومانی تور جام جهانی قطر حقیقت ندارد، همه گمانه‌زنی است، هنوز هیچ‌کس قیمت بلیت مسابقه و قیمت بلیت هواپیما را نمی داند، ما تازه روز گذشته با دو شرکت هواپیمایی صحبت کردیم که درخواست کتبی کنند، برنامه‌ریزی و تعیین نرخ کنند، از طرفی قیمت هتل هم باید تعیین بشود. همه آنهایی که قیمت اعلام می کنند در حال رصد بازار هستند.
رئیس انجمن صنفی دفاتر خدمات مسافرتی یادآور شد: یک زمانی هم در اوج شیوع کرونا در بازار تورهای واکسن را تبلیغ می کردند ما صراحتا اعلام کردیم «هیچ دفتر خدماتی تور واکسن ندارد»، آنها هم خواستند بازار را رصد و از بازار زیاده‌خواهی کنند،‌ یک آژانس غیرواقعی که داخل ایران هم نبود این تبلیغ را انجام داده بود.
از تجربه جام جهانی روسیه باید درس بگیریم
رفیعی با بیان اینکه در ادوار گذشته جام جهانی درباره اعزام گردشگر و حامی، موفق عمل نکردیم، افزود: در سال ۲۰۱۸ در روسیه که کشور همجوار ما بود برنامه خاصی نداشتیم. این همه جمعیت به روسیه رفت و بلیت‌هایی که سهمیه ایران بود و باید افرادی که از تیم ملی حمایت می‌کردند، به روسیه می رفتند، اما جایگاه حامی تیم ملی خالی بود فقط تعداد معدودی ایرانی بودند و بقیه از ملیت های دیگر بودند، باید از تجربه جام جهانی روسیه درس بگیریم.
رئیس انجمن صنفی دفاتر خدمات مسافرتی اظهار داشت: در سال ۲۰۱۸ تعداد زیادی مسافر برای جام جهانی به روسیه رفتند و گرفتار شدند هتل و امکانات نداشتند و سرگردان بودند. البته همان زمان بعد از پیش آمدن این مسائل ما پیگیری و کمک کردیم و معضل حل شد، متولیان کشور میزبان هم تا متوجه شدند از دفاتر سفر ما دل‌جویی کردند.
وی افزود: واحد متولی هماهنگی در ایران در زمان جام جهانی نباید برای اعزام گردشگر انحصار ایجاد کند، این روش منجر به زیاده‌خواهی و ایجاد بازار سیاه می شود، بلیت و خدمات و تسهیلات باید مستقیم به دست مصرف‌کننده تماشاچی واقعی که حامی واقعی تیم ملی است، برسد، نه به چند برابر قیمت آن هم به افرادی که حامی تیم ملی نیستند. چرا باید پشت دروازه تیم ملی ما کسانی باشند که ضد ما شعار بدهند.
رئیس انجمن صنفی دفاتر خدمات مسافرتی گفت: نماینده ایران هر دستگاه و واحدی که هست برای هماهنگی امور مربوط به اعزام گردشگر، باید به کشور میزبان برود و حقوق ایران را مطالبه کند، از اینجا نشستن که کار حل نمی‌شود. از خیلی پیش‌تر باید این کارها انجام میشد. سهمیه حامیان تیم ملی ایران مشخص است.                           ",https://www.asriran.com/003V1x
834248,۱۴۰۱/۰۱/۲۰,عمومی,استعلام و پرداخت خلافی به صورت آنی با پلاک,,"افرادی که خلافی خودروی خود را پرداخت می‌کنند معمولا به دو دسته تقسیم می‌شوند، ابتدا افرادی که هر ماه برای استعلام و پرداخت خلافی اقدام می‌کنند تا میزان خلافی آن‌ها از حدی بالاتر نرود اما دسته دوم، افرادی هستند که خلافی خود را صرفا در گلوگاه‌های قانونی مانند ترخیص خودرو یا تغییرات در سند پرداخت می‌کنند که معمولا مبلغ قابل توجهی است. تاپ سوپر اپلیکیشن وابسته به بانک پارسیان این خدمات را با نظارت پلیس راهور و براساس آخرین تغییرات سال 1401 در اختیار کاربران قرار داده است.
بهترین روش استعلام و پرداخت خلافی
تا سال‌ها تنها روش استعلام و پرداخت خلافی مراجعه به پلیس + 10 بود، صف‌های طولانی و بعضا قطع بودن سیستم از آن دسته چالش‌هایی بود که پرداخت خلافی را به یک فرایند سخت تبدیل می‌کرد، همین دلیل به همراه امکان ابتلا به ویروس کرونا کافی بود تا پرداخت خلافی پشت گوش انداخته شود که سرآمد آن انباشته شدن مبلغ خلافی و احتمال انتقال خودرو به پارکینگ بود.

امکان استعلام و پرداخت خلافی در اپلیکیشن‌ها و سوپر اپلیکیشن‌های پرداختی اتفاقی ایده‌آل بود تا فرایند استعلام و پرداخت خلافی آسان‌تر شود اما همین فرایند هم با چالش‌هایی همراه بود که از مهم‌ترین این چالش‌ها می‌توانیم به موراد زیر اشاره کنیم:

امکان استعلام و پرداخت خلافی با پلاک وجود نداشت و لازم بود تا شماره سریال یا کد VIN وارد شود؛
سیستم عموما با قطعی همراه بود و امکان پاسخ به نیاز کاربران در لحظه وجود نداشت؛
امکان پرداخت هر قبض به‌صورت موردی وجود نداشت و شما باید کل صورت حساب را پرداخت می‌کردید؛
مورد بسیار مهم نحوه تسویه حساب بود که به واسطه دستی بودن سیستم ناجا بین 1 الی 2 هفته فرایند ثبت پرداختی‌ها در ناجا زمان می‌برد، یعنی امکان صفر کردن خلافی و ترخیص در لحظه خوردو وجود نداشت؛
امکان نمایش تصاویر تخلفات دوربینی در لیست استعلام مهیا نبود که این موضوع سبب افزایش اعتراض به جرائم می‌شد.


نحوه استعلام و پرداخت خلافی در سال 1401
مشکلاتی که در بالا به آن‌ها اشاره کردیم دلیل کافی بود تا بهترین روش پرداخت خلافی همان مراجعه حضوری به پلیس + 10 باشد زیرا تسویه حساب در لحظه از مهم‌ترین نیازهای کاربران در خصوص پرداخت خلافی بود تا کاربران بتوانند در لحظه خلافی خود را در سایت ناجا صفر کنند و امکان ترخیص خودرو وجود داشته باشد.
در ماه‌های 1400، سوپر اپلیکیشن تاپ و چند اپلیکیشن دیگر با همکاری پلیس راهور ناجا شرایطی را محیا کردند که در آن شما می‌توانید پس از استعلام خلافی، با پرداخت مبلغ خلافی در لحظه خلافی خود را صفر کنید.
در این روش استعلام و پرداخت خلافی تمامی فرایند‌ها صرفا با پلاک خودرو انجام می‌شود. نمایش تصویر در جرائم دوربینی و امکان پرداخت موردی و تسویه در لحظه از مهم‌ترین ویژگی‌های جدیدترین روش استعلام و پرداخت خلافی است.

استعلام و پرداخت خلافی با پلاک در سوپر اپلیکیشن تاپ
فرایند استعلام و پرداخت خلافی در تاپ در کامل‌ترین حالت ممکن در اختیار کاربران محترم قرار دارد تا براساس نیاز و شرایط خود خلافی خود را پرداخت کنند. در این قسمت به 3 حالت ممکن برای استعلام و پرداخت خلافی می‌پردازیم:
استعلام و پرداخت خلافی با پلاک + تصویر و  قابلیت پرداخت موردی (نیازمند احراز هویت)
شرایط و ویژگی‌های استعلام و پرداخت اینترنتی خلافی در این روش به صورت زیر است:

کارمزد 5200 تومان
تسویه آنی در سامانه راهور ناجا
نمایش جزئیات خلافی
نمایش تصویر خلافی (دوربینی)
امکان تسویه موردی یا یکجا
نیازمند اهراز هویت در سامانه ناجا

در این روش شما پس از پرداخت کارمزد نیاز به احراز هویت دارید، یعنی کد ملی صاحب پلاک با کد ملی صاحب خط که در تاپ ثبت نام کرده است یکسان باشد که این فرایند توسط ناجا صورت می‌گیرد. از مهم‌ترین ویژگی‌های این روش پرداختی قابلیت پرداخت موردی و از آن مهم‌تر تسویه حساب آنی است تا در صورت نیاز بتوانید در لحظه برای صفر کردن خلافی و ترخیص خوردو اقدام کنید.
استعلام و پرداخت خلافی با پلاک بصورت یکجا بدون نیاز به احراز هویت

شرایط و ویژگی‌های استعلام و پرداخت اینترنتی خلافی در این روش به صورت زیر است:
کارمزد 5200 تومان
تسویه آنی در سامانه راهور ناجا
عدم نیاز به احراز هویت
بدون نمایش جزئیات
امکان پرداخت صرفا به‌صورت یکجا

در این روش شما بدون نیاز به احراز هویت می‌توانید پس از استعلام کل مبلغ، خلافی خود را به‌صورت یکجا پرداخت کنید. تنها تفاوت این روش با روش پرداختی قبلی امکان پرداخت یا عدم پرداخت به‌صورت موردی است ولی به‌طور کلی در این روش مبلغ خلافی به‌صورت آنی در سیستم راهور ناجا ثبت می‌شود.
پرداخت خلافی با شناسه قبض و شناسه پرداخت
شرایط و ویژگی‌های پرداخت خلافی ماشین در این روش به صورت زیر است:

بدون کارمزد
نیازمند شناسه قبض و پرداخت
تسویه آنی در سامانه راهور ناجا
بدون نیاز به احراز هویت

در این روش شما می‌توانید جریمه خود را براساس شناسه پرداخت یا شناسه قبض مندرج در قبض کاغذی یا پیامک پرداخت کنید تا در لحظه در سیستم ناجا ثبت شود.
تاپ، سوپر اپلیکیشن قدرت گرفته از بانک پارسیان
پشتیبانی بانک پارسیان از سوپر اپلیکیشن تاپ در کنار 2318، پشتیبانی همیشه پاسخگوی تاپ به‌همراه جوایز ارزنده دلایل کافی هستند تا تاپ با اپلیکیشن و وب سایت خود بهترین روش برای استعلام و پرداخت خلافی با پلاک باشد.
برای بهره‌مندی از ده‌ها خدمات کاربردی تاپ مانند کارت به کارت، موجودی، شارژ و اینترنت و خدمات خودرویی کافیست تا سوپر اپلیکیشن تاپ را به یکی از روش‌های زیر دانلود کنید:
کاربران ios: کاربرانی که تلفن همراه آن‌ها از ios پشتیبانی می‌کنند می‌تواند با مراجعه به وب سایت از نسخه وب اپلیکیشن تاپ استفاده کنند.
کاربران اندروید: این کاربران هم علاوه‌بر وب سایت تاپ می‌توانند با مراجعه به google play برای دانلود جدیدترین نسخه تاپ اقدام کنند، البته که خدمات تاپ علاوه ‌بر اپلیکیشن در وب سایت تاپ هم در اختیار کاربران است.                           ",https://www.asriran.com/003V1c
834268,۱۴۰۱/۰۱/۲۰,اجتماعی ,برخی مدارس مشهد یکشنبه تعطیل است,مدیر کل اموزش و پرورش خراسان رضوی: برگزاری فعالیت های ورزشی در مدارس متوسطه دوم در فضاهای روباز ممنوع می‌باشد.,"مدیرکل آموزش و پرورش خراسان رضوی گفت: بر اساس مصوبه کار گروه اجرایی و اضطراری کاهش آلودگی هوای استان مدارس ابتدایی و متوسطه اول مشهد در روز یکشنبه ۲۱فروردین جاری در دو نوبت صبح و عصر تعطیل است.
سید امیر شوشتری با اعلام این مطلب به خبرنگار ایرنا، افزود: با توجه به آلودگی هوا کلیه مهدهای کودک، مراکز پیش دبستانی و مدارس دوره ابتدایی و متوسطه اول در نواحی هفتگانه مشهد و مناطق احمد آباد، تبادکان و رضویه فردا تعطیل می باشد.
وی ادامه داد: ضمنا کلاس های آموزشی در این مدارس به شکل غیر حضوری و از طریق شبکه شاد برگزار می شود.
مدیر کل اموزش و پرورش خراسان رضوی یادآور شد: برگزاری فعالیت های ورزشی در مدارس متوسطه دوم در فضاهای روباز ممنوع می‌باشد.
استان خراسان رضوی دارای بیش از یک میلیون و ۴۰۰ هزار دانش آموز است .
تا امروز ۲۰فروردین ماه شهروندان کلانشهر مشهد ۶ رو پیاپی آلودگی را تنفس کرده اند.
امروز نیز مدارس ابتدایی و مراکز پیش دبستانی مشهد و تبادکان به همین دلیل تعطیل اعلام شده بود.                           ",https://www.asriran.com/003V1w
834267,۱۴۰۱/۰۱/۲۰,بین الملل,سفر نخست وزیر انگلیس به پایتخت اوکراین (+عکس),جانسون اخیرا در دیدار با «اولاف شولتز» صدر اعظم آلمان گفت که «پوتین به تهدیدی برای اروپا تبدیل شده است و باید در اوکراین شکست بخورد».,"نخست وزیر انگلیس در سفری غیرمنتظره به کی‌یف سفر کرد و با رئیس جمهور اوکراین دیدار کرد.
به گزارش فارس، «بوریس جانسون» نخست وزیر انگلیس در سفری غیرمنتظره به کی‌یف سفر کرد و با «ولودمیر زلنسکی» رئیس جمهور اوکراین دیدار کرد.
از زمان آغاز جنگ روسیه با اوکراین، انگلیس به بازیگر فعالی در عرصه این نبرد تبدیل شده و تمام تلاش خود را برای شعله‌ور تر کردن این جنگ به کار بسته است.

رسانه‌ها گزارش کرده‌اند که لندن نگران است که دیگر متحدان ناتو، اوکراین را مجبور کنند که هر چه سریعتر به حل و فصل درگیری با روسیه بپردازد این در حالی است که لندن قدرتمندانه با هرگونه ایده برای امضای توافق صلح با روسیه به هر بهایی را رد می‌کند و در مقابل اصرار دارد که کی‌یف باید اول از همه در قدرتمندترین موضع ممکن قرار بگیرد.
جانسون اخیرا در دیدار با «اولاف شولتز» صدر اعظم آلمان گفت که «پوتین به تهدیدی برای اروپا تبدیل شده است و باید در اوکراین شکست بخورد».

اقدامات لندن در اعمال تحریم‌های متعدد علیه مسکو و افزودن چهره‌های ارشد رسانه‌ای روسیه به فهرست تحریم‌ها در شرایطی صورت می‌گیرد که انگلیس به دنبال آغاز بحران اوکراین، علاوه بر در ارائه کمک‌های تسلیحاتی و مالی به اوکراین، مواضع تندی علیه ولادیمیر پوتین رئیس‌جمهور روسیه اتخاذ کرده است.
یک محتوا بخوانید، یک میلیون تومان جایزه ببرید                           ",https://www.asriran.com/003V1v
834266,۱۴۰۱/۰۱/۲۰,سیاست خارجی,وزیر خارجه امارات به امیرعبداللهیان:  امارات اجازه اقدام خرابکارانه از خاک خود علیه همسایگان را نمی دهد,وزیر امور خارجه امارات: دیدار رئیس جمهور بشار اسد از امارات و برقراری آتش بس موقت در یمن فرصتی برای همه طرفها فراهم کرده است تا از آن برای توسعه و پیشرفت و پرهیز از افزایش تنش بهره برداری نمایند.,"شیخ عبدالله بن زاید آل نهیان وزیر امور خارجه امارات ابراز امیدواری کرد روابط ریشه دار دو کشور ایران و امارات در سال جدید بیش از پیش گسترش یابد.
به گزارش کانال تلگرامی سخنگو، حسین امیرعبداللهیان وزیر امور خارجه کشورمان و شیخ عبدالله بن زاید آل نهیان وزیر امور خارجه امارات متحده عربی در تماس تلفنی در خصوص مسائل دوجانبه، منطقه ای و بین المللی از جمله سوریه، تحولات در سرزمین های اشغالی و مذاکرات وین گفتگو و تبادل نظر کردند.
وزیر امور خارجه کشورمان در این گفتگو ضمن تبریک فرارسیدن ماه مبارک رمضان به دولت و ملت امارات، روابط دو جانبه را رو به پیشرفت توصیف و اظهار داشت، دیدار و رایزنی‌های خوبی میان مقامات دو کشور برقرار شده است.
امیرعبداللهیان فعال شدن کمیته های روابط دو جانبه در موضوعات مورد توافق و تبادل هیئت ها را در تقویت و بسط مناسبات دو جانبه موثر دانست.
وزیر امور خارجه کشورمان افزود: هیچ محدودیتی برای توسعه همه جانبه مناسبات وجود ندارد.
طرفین بر اهمیت توسعه همکاری های بخش خصوصی تاکید کردند.
امیرعبداللهیان همچنین درباره بحران یمن ، از برقراری آتش بس موقت در یمن استقبال و ابراز امیدواری کرد شاهد لغو کامل محاصره انسانی یمن و برقراری مذاکرات سیاسی همه طرفهای یمنی باشیم.
وزیر امور خارجه کشورمان با اشاره به مشترکات دو کشور افزود: ما جز خیر و امنیت و پیشرفت برای همسایگان ، منطقه و امارات نمی خواهیم اما صهیونیست ها ریشه نا امنی در منطقه بوده و هستند.
امیرعبداللهیان حضور رژیم صهیونیستی در منطقه را تهدیدی برای کل کشورهای منطقه دانست و تاکید کرد: باید تلاش کرد تا عوامل بحران آفرین نتوانند در منطقه جای پا پیدا نمایند.
شیخ عبدالله بن زاید آل نهیان وزیر امور خارجه امارات نیز در این گفتگوی تلفنی ضمن تبریک متقابل ماه پر خیر و برکت رمضان، ابراز امیدواری کرد روابط ریشه دار دو کشور در سال جدید بیش از پیش گسترش یابد.
شیخ عبدالله بن زاید آل نهیان با اشاره به منافع مشترک دو کشور در توسعه روابط فی مابین در عرصه های مختلف، خواهان بررسی فرصت های همکاری مشترک شد.
وزیر امور خارجه امارات در مورد شرائط جدید منطقه نیز گفت که طی هفته های اخیر شاهد بهبود شرائط در منطقه هستیم و دیدار رئیس جمهور بشار اسد از امارات و برقراری آتش بس موقت در یمن فرصتی برای همه طرفها فراهم کرده است تا از آن برای توسعه و پیشرفت و پرهیز از افزایش تنش بهره برداری نمایند.
وزیر امور خارجه امارات در این گفتگو تاکید کرد، امارات متحده عربی به هیچ طرفی اجازه اقدامات خرابکارانه یا تحریک آمیز از خاک خود بر علیه کشورهای همسایه امارات را نخواهد داد.                           ",https://www.asriran.com/003V1u
834265,۱۴۰۱/۰۱/۲۰,اخبار سلامت,متخصص بیماری عفونی: هر حساسیت و راش پوستی سرخک نیست,ممکن نیست فردی که پیش از این به بیماری مبتلا شده است برای بار دوم درگیر ویروس شود. البته در برخی موارد نادر و افرادی که بیماری زمینه ای دارند ممکن است در شرایط خاص مبتلا شوند.,"سرپرست مدیریت تحقیق و تولید فرآورده‌های بیولوژیک پزشکی موسسه رازی گفت: ابتلا به سرخک باید به تایید آزمایشگاه معتبر برسد.
به گزارش ایسنا، مرتضی تقی زاده روز شنبه ۲۰ فروردین در نشست خبری با اصحاب رسانه با اشاره به اینکه نگرانی افکار عمومی در خصوص شیوع کرونا قابل درک است، اظهار کرد: طی دو سال گذشته شاهد شیوع کرونا در کشور بودیم که این بیماری در برخی افراد با علایم پوستی همراه بود.
این مسئول افزود: بروز راش پوستی و حساسیت دلیلی بر ابتلا به سرخک نیست و برای اطمینان از ابتلا به این بیماری نمونه ثبت شده باید به تایید آزمایشگاه‌های معتبر منتخب برسد.
این مقام مسئول یادآور شد: بخش عمده‌ای از افراد جامعه در مقابل سرخک ایمنی دارند و نگرانی اصلی بابت گروهی است که به هر دلیلی موفق به واکسینه کردن فرزندان خود در خصوص سرخک نشده‌اند.
تقی زاده اظهار کرد: عمده مبتلایان به این بیماری اتباع خارجی ای هستند که قبلا واکسن سرخک دریافت نکرده‌ و طی ماه‌های اخیر از مرزهای غربی و شرقی وارد کشور شده‌اند.
این متخصص بیماری عفونی تصریح کرد: ممکن نیست فردی که پیش از این به بیماری مبتلا شده است برای بار دوم درگیر ویروس شود. البته در برخی موارد نادر و افرادی که بیماری زمینه ای دارند ممکن است در شرایط خاص مبتلا شوند.                           ",https://www.asriran.com/003V1t
834264,۱۴۰۱/۰۱/۲۰,بین الملل,سفر پادشاه اردن به آلمان برای عمل دیسک کمر,پادشاه بعد از عمل یک هفته در استراحت خواهد بود و سپس به وطن باز می گردد.,"دفتر پادشاهی اردن در بیانیه ای اعلام کرد عبدالله دوم (۶۰ ساله) به توصیه پزشکان اردنی، به بیمارستانی در شهر فرانکفورت آلمان خواهد رفت تا این هفته عمل جراحی داشته باشد.
به گزارش عصرایران؛ این بیانیه افزود پادشاه از قبل هم در ناحیه کمر و ستون فقرات دچار دردهای منقطع بود. این دردها نتیجه فعالیت چتربازی در دوره خدمت نیروهای ویژه ارتش است اما هم اکنون درد بیشتر و مستمر شده است.
            
پادشاه بعد از عمل یک هفته در استراحت خواهد بود و سپس به وطن باز می گردد.                           ",https://www.asriran.com/003V1s
834263,۱۴۰۱/۰۱/۲۰,بین الملل,نویسنده معروف کودکان درگذشت,این نویسنده در سال ۱۹۶۷ کتاب «آقای بن» را خلق کرد و این شخصیت قبل از تبدیل شدن به یک سریال تلویزیونی در شبکه بی‌بی‌سی در یک کتاب تصویری ظاهر شد.,"«دیوید مک‌کی» نویسنده پرفروش بریتانیایی و خالق شخصیت‌هایی چون «المر» و «آقای بن» در سن ۸۷ سالگی درگذشت.
به گزارش ایسنا به نقل از تایمز، این نویسنده و تصویرگر در پی یک بیماری کوتاه در خانه خود در جنوب فرانسه از دنیا رفت. آثار «دوید مک‌کی» نویسنده ادبیات کودک بیش از ۱۰ میلیون نسخه در سراسر جهان فروخته و جوایز متعددی را نیز از آن خود کرده است.
در بیانیه‌ انتشارات اندرسن پرس ناشر آثار او آمده است: «با کمال تاسف درگذشت دیوید مک‌کی، نویسنده و تصویرگر محبوب کودکان و خالق کتاب‌های نمادین کودکان چون «المر»، «الان نه برنارد» و «آقای بن» را اعلام می‌کنیم.
«مک‌کی» در اوایل حرفه خود نقاشی کمیک به مجلات و روزنامه‌هایی از جمله «The Times Education Supplement» و «Reader’s Digest» می‌فروخت.
این نویسنده در سال ۱۹۶۷ کتاب «آقای بن» را خلق کرد و این شخصیت قبل از تبدیل شدن به یک سریال تلویزیونی در شبکه بی‌بی‌سی در یک کتاب تصویری ظاهر شد.
«دیوید مک‌کی» در طول فعالیت حرفه‌ای خود بیش از ۵۰ اثر از طریق انتشارات «اندرسن پرس» منتشر کرد و شخصیت‌های دوست‌داشتنی و ماندگاری برای کودکان خلق کرد.                           ",https://www.asriran.com/003V1r
834262,۱۴۰۱/۰۱/۲۰,ورزشی,استیلی: هنوز هیچ بازی تدارکاتی برای تیم ملی قطعی نشده است,با برخی از کشورها و تیم‌های ملی مورد نظر مذاکراتی با همکاری امور بین‌الملل فدراسیون صورت گرفته و نتایجی هم به دست آمده اما هنوز برگزاری هیچ مسابقه‌ای قطعی نشده است.,"مدیر تیم ملی فوتبال ایران گفت: با تایید و نظر سرمربی و کادر فنی تیم ملی حریفان مورد نظر تیم ملی انتخاب خواهند شد اما هنوز هیچ کدام از حریفان و بازی‌های تدارکاتی در اردوهای پیش رو قطعی نشده‌اند.
به گزارش ایرنا، حمید استیلی در خصوص برنامه‌های آماده سازی تیم ملی اظهار داشت: فدراسیون فوتبال تلاش می‌کند با فراهم نمودن زمینه‌های لازم، امکان برگزاری مسابقات تدارکاتی تیم ملی را فراهم کند. بر همین اساس با برخی از کشورها و تیم‌های ملی مورد نظر مذاکراتی با همکاری امور بین‌الملل فدراسیون صورت گرفته و نتایجی هم به دست آمده اما هنوز برگزاری هیچ مسابقه‌ای قطعی نشده است.
وی در ادامه افزود: تلاش ما این است که از تمامی فرصت‌های موجود و فیفا دی‌های پیش روی تا پیش از آغاز جام جهانی به بهترین شکل استفاده کنیم و بر همین اساس با تایید و نظر سرمربی و کادر فنی تیم ملی حریفان مورد نظر تیم ملی انتخاب خواهند شد اما هنوز هیچ کدام از حریفان و بازی‌های تدارکاتی در اردوهای پیش رو قطعی نشده‌اند. مطرح شدن نام برخی از کشورها و گمانه‌زنی در این خصوص کاملا طبیعی است اما زمانی که برگزاری بازی‌های مورد نظر قطعی شود در این خصوص اطلاع رسانی از طریق سایت رسمی فدراسیون فوتبال صورت می‌گیرد.                           ",https://www.asriran.com/003V1q
834261,۱۴۰۱/۰۱/۲۰,اجتماعی ,کشف ۵۲۰ تن گندم احتکار شده در زنجان,ماموران انتظامی شهرستان خدابنده موفق به شناسایی و کشف انباری با مقادیر قابل توجهی گندم احتکار شده در یکی از شهرهای شهرستان خدابنده شدند.,"جانشین فرمانده انتظامی استان زنجان، گفت: ۵۲۰ تن گندم احتکار شده در یکی از شهرهای شهرستان خدابنده کشف شد.
سرهنگ ایرج خانی پور در گفت و گو با ایرنا افزود: ماموران انتظامی شهرستان خدابنده موفق به شناسایی و کشف انباری با مقادیر قابل توجهی گندم احتکار شده در یکی از شهرهای شهرستان خدابنده شدند.
وی ارزش تقریبی گندم احتکار شده، را بر اساس برآورد کارشناسان، بیش از ۶۰ میلیارد ریال اعلام کرد.
جانشین فرمانده انتظامی استان زنجان تصریح کرد: در این خصوص پرونده تشکیل و متهم به مراجع قضائی معرفی شد.
فرمانده انتظامی شهرستان ایجرود نیز از اجرای طرح مبارزه با قاچاق و شناسایی و کشف انواع کالای قاچاق به ارزش بیش از ۱۲ میلیارد ریال خبر داد و گفت: مأموران انتظامی شهرستان ایجرود در راستای مقابله با ورود کالای قاچاق، هنگام کنترل خودروهای عبوری به ۷ دستگاه خودروی سواری و اتوبوس مشکوک شده و دستور توقف دادند.
سرهنگ محمد معصومی راد در تشریح این خبر افزود: مأموران در بازرسی از این خودروها بیش از سه هزار انواع البسه، پنج دستگاه گوشی تلفن همراه ، ۱۰ دستگاه کارت خوان، ۲۳ دستگاه لوازم برقی، بیش از ۲ هزارو ۵۰۰ قلم لوازم آرایشی بهداشتی و پنج دستگاه لوازم برقی خارجی قاچاق را کشف کردند.
وی ، ارزش تقریبی این محموله قاچاق کشف شده را بنا بر نظر کارشناسان، ۱۲ میلیارد و ۴۰۰ میلیون ریال عنوان و تصریح کرد: در این رابطه ۸ متهم دستگیر و با تشکیل پرونده برای سیر مراحل قانونی به مراجع قضائی معرفی شدند.                           ",https://www.asriran.com/003V1p
834260,۱۴۰۱/۰۱/۲۰,سیاسی,رئیسی: ایران مذاکرات را ترک نکرده و آن را متوقف هم نمی‌کند/ حتی یک گام عقب‌نشینی نخواهیم کرد,برای چند صدمین بار اعلام می‌کنیم که فعالیت‌های هسته‌ای جمهوری اسلامی ایران صلح‌آمیز است و عدم پذیرش آنها هرگز باعث توقف کار ما نخواهد شد.,"رئیس جمهور با بیان اینکه شهدای هسته‌ای پرچمداران دورانی مهم از تاریخ کشور هستند، اظهار داشت: دشمن به خوبی می‌داند ایران به هیچ وجه به دنبال ساخت سلاح هسته‌ای نیست و فقط از استقلال و قدرتمند شدن ملت ایران هراس دارد. دولت وظیفه خود می‌داند که در مذاکرات حتی یک گام از حقوق ملت عقب‌نشینی نکند.
به گزارش ایسنا، سیدابراهیم رئیسی روز شنبه در شانزدهمین سالروز ملی صنعت هسته‌ای کشور با بیان اینکه انسان‌های بزرگ در برابر هیچ تهدید و مانعی دچار تردید نشده و جامعه را نیز به دنبال خود از این موانع عبور می‌دهند، گفت: یکی مؤلفه‌های قدرت جمهوری اسلامی ایران همین انسان‌های فرهیخته، تاریخ‌ساز و خطرپذیر هستند که سرداران و شهدای سرافراز هسته‌ای ما قطعا از این دسته به شمار می‌آیند.
رئیس‌جمهور شهدای هسته‌ای کشور را پرچمداران دورانی مهم از تاریخ ایران نامید و افزود: دانشمندان هسته‌ای کشورمان و در راس آنان شهدای هسته‌ای، افرادی بودند که با فعالانه با موانع پرشمار پیش روی مواجه شده و هیچ گاه دچار انفعال نشدند.
وی اظهار داشت: امروز به رغم خواست دشمنان و با تکیه بر اراده‌های پولادین دانشمندان هسته‌ای صنعت صلح‌آمیز هسته‌ای جمهوری اسلامی ایران پیشرفت‌های چشمگیری کرده و از آن مهم‌تر اینکه این صنعت در کشورمان بومی شده است.
رئیس‌جمهور تصریح کرد: تحریم‌ها، تهدیدها و ظلم‌های بسیاری که به ملت ایران روا شد ما را متوقف نکرد و نخواهد کرد. ترور دانشمندان صنعت هسته‌ای و خرابکاری در مراکز هسته‌ای به هیچ‌وجه نتوانست ملت ایران را در پیشبرد اهداف صلح‌آمیز خود متوقف کند.
رئیسی با طرح این سوال که، مگر جمهوری اسلامی ایران به دنبال سلاح هسته‌ای است که دشمنان اینگونه مقابل ما ایستادند، خاطرنشان کرد: دشمنان به خوبی می‌دانند که سلاح هسته‌ای هیچ جایگاهی در دکترین دفاعی جمهوری اسلامی ندارد و آژانس بین‌المللی انرژی اتمی نیز بیش از ۱۵ بار در گزارش‌های خود تایید کرده که هیچ تخلفی در فعالیت‌های هسته‌ای ایران دیده نشده است.
رئیس‌جمهور ادامه داد: فعالیت‌ها و تجهیزات هسته‌ای جمهوری اسلامی ایران در مجموع حدود سه درصد از تجهیزات هسته‌ای موجود در جهان را شامل می‌شود اما ۲۵ درصد از ظرفیت‌های بازرسی آژانس بین‌المللی انرژی اتمی به این حجم از فعالیت‌های هسته‌ای اختصاص یافته است که این نشان می‌دهد نگرانی بدخواهان جمهوری اسلامی به دستیابی ایران به سلاح هسته‌ای بلکه ناشی از قدرتمند شدن و برخورداری ایران از دستاوردهای پرشمار صنایع صلح‌آمیز هسته‌ای است.
وی گفت: کشورهای متعددی در همین منطقه از سلاح هسته‌ای برخوردار هستند اما دشمنان هیچ حساسیتی نسبت به سلاح‌های هسته‌ای آنان ندارند و این نشان می‌دهد که آنچه از ناحیه جمهوری اسلامی ایران آنان را نگران می‌کند استقلال و قدرتمند شدن ایران است.
رئیس‌جمهور افزود: امروز به رغم خواست دشمنان، دانشمندان جوان و شجاع کشور در صنعت هسته‌ای توانمندی‌های بالایی از خود نشان داده‌اند و دستاوردهای ارزشمند آنان در عرصه‌های مختلف پزشکی، کشاورزی و صنعتی کاربردهای فراوانی دارد.
رئیسی با بیان اینکه اراده جمهوری اسلامی ایران آن است که از حق مسلم ملت بزرگ ایران با تمام وجود دفاع کند، اظهار داشت: هرگز اجازه نخواهیم داد سلطه‌گران به حقوق مسلم ملت ایران کوچکترین دست‌درازی کرده یا فعالیت‌های صلح آمیز هسته‌ای ایران را دچار کندی یا توقف کنند و مسیر دستیابی روزافزون به دستاوردها و توانمندی‌های صلح آمیز هسته‌ای با قدرت و قوت ادامه خواهد یافت.
رئیس‌جمهور تصریح کرد: صنایع هسته‌ای و صنایع نظامی کشور بیش از هر عرصه دیگری مشمول تحریم و فشار بوده است اما شاهد آن هستیم که بیشترین پیشرفت‌های کشورمان نیز در این عرصه‌ها بدست آمده است. دلیل این پیشرفت‌ها آن است که فعالیت‌های کشورمان در این عرصه‌ها متکی به اراده بلند و محکم دانشمندان جوان جمهوری اسلامی ایران است.
رئیسی با بیان اینکه دولت با جدیت بهره‌گیری از دستاوردها و پیشرفت‌های صنعت صلح‌آمیز هسته‌ای در دیگر عرصه‌های صنعتی کشور از جمله خودروسازی را پیگیری می‌کند، خاطرنشان کرد: دولت به ویژه در سال ۱۴۰۱ شعار آن تولید، اشتغال و دانش بنیان است، همه تلاش خود را به کار خواهد گرفت تا صنایع مختلف کشور و به ویژه صنایع سنگین برای بهره‌گیری از ظرفیت‌های علم‌پایه و دانش‌بنیان برنامه‌ریزی و اقدام کنند.
رئیس‌جمهور با اشاره به تدوین سند راهبردی سازمان انرژی اتمی برای افق ۲۰ ساله این صنعت، اظهار داشت: تدوین این سند شایسته قدردانی است چرا که گواه وجود ایده و برنامه‌ریزی در این مجموعه برای دستیابی به افق‌های بلندتر است و امیدوارم این صنعت چراغ راهِ دست اندرکاران صنعت هسته‌ای باشد.
رئیسی همچنین با اشاره به تدوین سند تحول دولت مردمی و با بیان اینکه همه اقدامات و برنامه‌های تحولی دولت مستند به این برنامه خواهد بود، تصریح کرد: دولت علم و فناوری را یکی از عرصه‌های مهم قوت و قدرت‌آفرین برای کشور می‌داند و لذا از تلاش‌های دانشمندان کشور در عرصه‌های مختلف حمایت می‌کند.
رئیس‌جمهور ادامه داد: در روز ملی صنعت هسته‌ای که متعلق به ملت بزرگ ایران است اعلام می‌کنیم که فعالیت‌های صلح‌آمیز هسته‌ای با اتکا به خلاقیت و اقدامات نوآورانه در مسیر کسب پیشرفت‌های روزافزون به حرکت خود ادامه خواهد داد.
رئیسی تاکید کرد: اگرچه دشمنان نمی‌خواهند بشنوند اما برای چند صدمین بار اعلام می‌کنیم که فعالیت‌های هسته‌ای جمهوری اسلامی ایران صلح‌آمیز است و عدم پذیرش آنها هرگز باعث توقف کار ما نخواهد شد. در مذاکرات هسته‌ای نیز حتی یک گام از حقوق ملت ایران عقب‌نشینی نخواهیم کرد.
رئیس جمهور گفت: جمهوری اسلامی ایران مذاکرات را ترک نکرده و آن را متوقف هم نمی‌کند اما راهبرد ما همان راهبردی است که مقام معظم رهبری اعلام کردند و همواره همین راهبرد که بر اساس تکالیف قانونی، دولت را موظف به حمایت از حقوق ملت و دستاوردهای دانشمندان عزیز کشورمان می‌کند مورد توجه دولت و تیم مذاکره کننده هسته‌ای خواهد بود.
رئیسی افزود: امیدوارم همانطور که رئیس سازمان انرژی اتمی توضیح داد این سازمان در سال جدید تلاش خود را بر ارائه تولیدات دانشگاهیان و اشتغال‌آفرینی در صنایع مرتبط به شکلی متفاوت از سالهای گذشته دنبال کنند. همچنین امیدوارم سازمان انرژی اتمی تکلیفی که برای تامین ۱۰ هزار مگاوات برق بر عهده این سازمان گذاشته شده است را با جدیت پیگیری کند.
رئیس‌جمهور با تاکید بر لزوم تجاری‌سازی دستاوردهای صنایع هسته ای کشور به ویژه ۹ دستاوردی که امروز از آنها رونمایی شد، اظهار داشت: فعالیت‌های سازمان انرژی اتمی در عرصه پزشکی و دارویی، کشاورزی و صنعتی حتما می‌تواند در تحقق بهتر شعار سال موثر باشد و دولت مصمم است از اقدامات و پیشرفت‌های این سازمان و آنچه در سند راهبردی سازمان انرژی اتمی آمده است به طور جدی حمایت کند.
در این مراسم که جمع زیادی از سفرای کشورها و نمایندگان سازمان‌های بین‌المللی نیز در آن حضور داشتند، دکتر محمد اسلامی رئیس سازمان انرژی اتمی نیز در سخنانی با بیان اینکه پیشرفت‌های هسته‌ای کشورمان به رغم همه مخالفت‌ها و دشمنی‌ها مایه حیرت جهانیان بوده است، گفت: این موضوع برای جمهوری اسلامی ایران افتخار بزرگی به حساب می‌آید و از این بابت قدردان همه شهدای هسته‌ای و دانشمندان زحمتکش کشورمان هستیم.
رئیس سازمان انرژی اتمی همچنین از تدوین سند راهبردی فعالیت‌های هسته‌ای کشورمان در افق ۲۰ ساله خبر داد و افزود: این سند در راستای سند تحول دولت مردمی تهیه شده و چارچوب‌ها، اهداف و راههای دستیابی به این اهداف در آن پیش‌بینی شده است.
در این مراسم همچنین رئیس جمهور در کنار فرزندان شهیدان علی‌محمدی و قشقایی از شهدای هسته‌ای کشورمان و نیز دو فرزند شهید صادقی از شهدای مدافع حرم که در سازمان انرژی اتمی مشغول به کار بوده است، از ۹ دستاورد جدید صنایع هسته‌ای کشورمان و نیز سند راهبردی و نقشه راه ۲۰ ساله صنعت هسته‌ای کشور رونمایی کرد.                           ",https://www.asriran.com/003V1o
834247,۱۴۰۱/۰۱/۲۰,اقتصادی,خرید بلیط هواپیما اسنپ تریپ، راهی آسان، امن و مطمئن,,"اگر شما هم در میان آن دسته افرادی قرار دارید که به سفرهای زیادی در طول سال می‌روید، قطعاً با مشکلاتی مانند نبود پرواز، گران بودن بیش از حد بلیط و بسیاری موارد مشابه دیگر برخورد کرده‌اید. حتی ممکن است نتوانسته باشید در روز مورد نظر خود بلیط پیدا کنید تا به سفر بروید. این روزها استفاده از راه‌های اینترنتی برای کارهای گوناگون بسیار باب شده است و بسیاری از مردم برخی از کارهای خود را به وسیله اینترنت انجام می‌دهند. یکی از کارهایی که می‌تواند در راحتی سفر شما نقش بسیار خوبی داشته باشد خرید بلیط هواپیما اسنپ تریپ است. با استفاده از اسنپ تریپ می‌توانید به راحتی بلیط هواپیما به مقصد مورد نظر را رزرو کنید و از مزایای دیگر این سرویس استفاده کنید. در این مطلب قصد داریم در خصوص تهیه بلیط هواپیما از اسنپ تریپ نکاتی را بیان کنیم. تا انتها با ما همراه باشید.
چرا از اسنپ تریپ استفاده کنیم؟
شما با استفاده از اسنپ تریپ می‌توانید علاوه بر خریداری بلیط هواپیمای داخلی برای رزرو بلیط هواپیمای خارجی، قطار، اتوبوس، هتل و اقامتگاه نیز اقدام کنید و بسیاری از کارهای مربوط به سفر خود را به راحتی انجام دهید. همچنین با خرید بلیط هواپیما از اسنپ تریپ می‌توانید در زمان و هزینه خود صرفه جویی کنید. تنها کافی است که با گوشی تلفن همراه خود وارد اپلیکیشن اسنپ شوید، مبدأ و مقصد و روز سفر را انتخاب کنید و لیستی از پروازهای موجود در آن روز را به همراه قیمت آنها مشاهده کنید تا با توجه به نیازها و شرایط، بهترین گزینه را از میان پروازهای موجود انتخاب کنید.
پشتیبانی اسنپ در تمام ساعات شبانه روز و هفت روز هفته بدون تعطیلی پاسخگوی سؤالات کاربران است. مهم نیست چه ساعتی از شبانه روز است، در هر لحظه که احساس کردید سؤالی در خصوص خرید بلیط هواپیما اسنپ تریپ برایتان پیش آمده است یا در هنگام خرید بلیط با مشکلی مواجه شدید، با پشتیبانی تماس بگیرید تا با راهنمایی‌های آن‌ها مشکل برطرف شود و پاسخ سؤال را دریافت کنید.
نحوه خرید بلیط هواپیما اسنپ تریپ
باید بدانید که از اسنپ تریپ می‌توانید بلیط هواپیما برای سفرهای داخلی و خارجی تهیه کنید. برای خرید بلیط هواپیما اسنپ تریپ ابتدا وارد سوپراپلیکیشن اسنپ یا وب سایت اسنپ تریپ شوید. زمانی که گزینه بلیط سفر را لمس می‌کنید با چهار گزینه (پرواز داخلی، پرواز خارجی، قطار و اتوبوس) مواجه می‌شوید که با توجه به مقصد پرواز از میان گزینه‌های پرواز داخلی و خارجی یکی را انتخاب می‌کنید.
 در صفحه جدیدی که باز می‌شود، شهر مبدأ، شهر مقصد، یک طرفه یا دو طرفه بودن بلیط، تاریخ حرکت (در صورت دو طرفه بودن تاریخ رفت و برگشت) و تعداد مسافرین را مشخص می‌کنید و جستجو را لمس می‌کنید. پس از چند لحظه شما می‌توانید لیست پروازهای موجود در روز مشخص شده از مبدأ به مقصد را به همراه قیمتشان مشاهده کنید. پس از انتخاب پرواز مورد نظر، هزینه بلیط را به صورت اینترنتی پرداخت می‌کنید و یک پیامک تأیید برایتان ارسال می‌شود. در همان لحظه یک ایمیل حاوی پی دی اف بلیط نیز به ایمیل شما فرستاده می‌شود. با پرینت گرفتن از این پی دی اف می‌توانید سوار هواپیمای خود شوید.
برخی نکات مهم برای کاهش مشکلات
توجه به برخی نکات باعث می‌شود که با مشکلات ناخواسته کمتر مواجه شوید. برخی از مهم‌ترین نکاتی که باید به آن توجه کنید عبارتند از:

در هنگام مراجعه به فرودگاه حتماً علاوه بر نسخه چاپ شده بلیط، مدرک شناسایی معتبر مانند شناسنامه یا کارت ملی به همراه داشته باشید.
اگر قصد خرید بلیط هواپیما برای مقصدهای خارجی را دارید به خاطر داشته باشید که باید از اعتبار پاسپورت شما حداقل 7 ماه باقی مانده باشد.
میزان بار مجاز هر شرکت هواپیمایی با دیگری متفاوت است و در هنگام خرید بلیط هواپیما اسنپ تریپ می‌توانید میزان بار مجاز برای هر فرد را مشاهده کنید.
کنسل کردن بلیط شامل جریمه می‌شود که این جریمه به ساعات باقی مانده به پرواز و شرکت هواپیمایی بستگی دارد.

جمع بندی
این روزها با پیشرفت تکنولوژی مجموعه‌هایی مانند اسنپ می‌توانند خدمات بسیاری را به افراد ارائه کنند. یکی از این خدمات خرید بلیط هواپیما اسنپ تریپ است. هر فرد تنها با داشتن یک گوشی تلفن همراه یا کامپیوتر و وصل شدن به اینترنت در هر جایی می‌تواند بلیط دلخواه خود را تهیه کند. نحوه تهیه بلیط هواپیما از طریق اسنپ تریپ بسیار ساده است و تنها نیاز به چند دقیقه وقت دارد. به جز صرفه جویی در زمان و هزینه، خرید بلیط به صورت آنلاین از اسنپ مزایای دیگری مانند استفاده از کدهای تخفیف نیز دارد.
https://snapp.ir/flights-ticket/                           ",https://www.asriran.com/003V1b
834256,۱۴۰۱/۰۱/۲۰,فرهنگی/هنری,سیلی نقد همیشه خوب نیست! نمونه‌اش ویل اسمیت,ویل اسمیت هر اندازه هم که معروفیت داشته باشد دلیل نمی‌شود که از اشتباه او چشم پوشی کنند و یا با ریش سفیدی و پا درمیانی بخواهند سریع قضیه را ختم به خیر کنند و ...,"عصر ایران ؛ کاوه معین‌فر - در جریان نود و چهارمین مراسم اسکار کریس راک، کمدین آمریکایی و مجری مراسم با جِیدا پینکت (همسر ویل اسمیت) که موهای سرش را به دلیل بیماری آلوپسی (طاسی موضعی) از دست داده شوخی کرد. ویل اسمیت به روی سن رفت و به او سیلی زد. او در حالی که برگشت و روی صندلی‌اش نشست با صدای بلند و همراه با فحاشی از راک خواست اسم همسرش را به زبان نیاورد.
تمام این اتفاقات در عرض حدود 1 دقیقه رخ داد، اما آنچه جالب توجه است این یک دقیقه چه تاثیراتی در زندگی ویل اسمیت و به دنبال آن برای آکادمی اسکار دارد. علی رغم معذرت خواهی چند باره ویل اسمیت و انتشار بیانیه‌ای هم در معذرت خواهی و هم در نکوهش عملکردش ، خود از آکادمی اسکار هم استعفا داد و آکادمی هم سریع پذیرفت.
  

    کد ویدیو  دانلود    فیلم اصلی          
آکادمی علوم و هنرهای سینمای آمریکا (اسکار) که برگزیدن نامزدها و برندگان جوایز اسکار از جمله ماموریت‌هایش است روز جمعه اعلام کرد که ویل اسمیت را به مدت ۱۰ سال از حضور در مراسم اسکار و یا هر رویداد دیگر مرتبط با آکادمی محروم می‌کند. ویل اسمیت نیز با انتشار بیانیه‌ای اعلام کرد که تصمیم آکادمی را در خصوص محرومیت وی از حضور در اسکار می‌پذیرد و به آن احترام می‌گذارد.
آکادمی همچنین به دلیل نحوه مدیریت مراسم پس از این اتفاق و نیز اجازه دادن به اسمیت برای ماندن و دریافت جایزه بهترین بازیگر مرد عذرخواهی کرده است. به گزارش یورونیوز آکادمی علوم و هنرهای سینما در بیانیه خود در همین خصوص می‌افزاید: «ما در طول پخش تلویزیونی به اندازه کافی و به شیوه‌ای مناسب نتوانستیم شرایط سالن پس از این اتفاق را مدیریت کنیم و از این بابت متاسفیم.»
در این بیانیه همچنین به نبود آمادگی و کوتاهی در مواجهه با یک اتفاق بی سابقه اشاره و تاکید شده است: «فرصتی پیش روی ما بود تا برای میهانان، بینندگان و خانواده آکادمی در سراسر جهان سرمشق و الگو باشیم اما کوتاهی کردیم.»
نکته جالب توجه این است که آکادمی تمام تقصیر را فقط به گردن ویل اسمیت نیانداخته و از اینکه خود آنها هم نتوانسته‌اند بعد از این اتفاق، عملکرد درخور آن داشته باشند عذرخواهی کرده است. یعنی حداقل کاری که می توانستند بکنند این بود که ویل اسمیت را از سالن اخراج می کردند نه اینکه بماند و اتفاقا جایزه بگیرد و حرف هم بزند و ...
حال از طرف دیگر بعد از گذشتن آن شب مراسم اسکار پس لرزه های آن تصمیم و عمل غیر قابل قبول ویل اسمیت شروع شد، کمپانی سونی پروژه ساخت فیلم «پسران بد 4» را متوقف ساخت. فیلمی که 3 قسمت از آن قبلا ساخته شده و اولین فیلم آن در سال 1995 تولید شد. مجموعه فیلم هایی که بسیار پر فروش بود و طبیعتا قسمت چهارم هم می توانست پر فروش باشد اما ساخت آن متوقف می شود.
کمپانی فیلم‌سازی نت‌فلیکس قرار بود تازه‌ترین پروژه سینمایی خود تحت عنوان ""Fast and Loose"" را با بازی ویل اسمیت به روی صحنه ببرد. اما این کمپانی هم پروژه ساخت فیلم را به حالت تعلیق درآورد.
ویل اسمیت یک سوپر استار بسیار معروف هالیوود است، یکی از گران‌ترین بازیگران سینمای آمریکا از لحاظ دستمزد اما هر اندازه هم که معروفیت داشته باشد دلیل نمی‌شود که از اشتباه او چشم پوشی کنند و یا با ریش سفیدی و پا درمیانی بخواهند سریع قضیه را ختم به خیر کنند و بگویند یک اشتباه بود و دیگر تمام شد، بهتر است از آن بگذریم و ... اتفاقا به دلیل همین شهرت و معروفیت با او چنان برخوردی می کنند که درس عبرتی شود برای دیگران. کاری می کنند که دیگر هیچ کسی به خود جرات چنین تصمیمات لحظه ای و یا احساساتی را ندهد، آن هم در برنامه زنده مراسم اهدا جوائز اسکار! 
برخی می‌گویند شوخی کریس راک هم با ظاهر همسر ویل اسمیت مناسب نبود، اگرچه این دست شوخی ها و بسیار شدیدتر و بی‌پرده تر از این شوخی ها در چنین مراسم های معمول است ولی اگر بالفرض این شوخی هم درست نبوده باشد راه آن رفتن بر روی سن و سیلی زدن به کریس راک نیست. ویل اسمیت فقط اگر یک دقیقه تامل می کرد و احساسی برخورد نمی‌کرد می‌توانست بعد از مراسم اعتراضش را به نحوه شوخی و سخنان کریس راک نشان دهد و طبیعتا شکل مسائل بسیار فرق می‌کرد.

از این منظر هم که ظاهر همسر ویل اسمیت به دلیل بیماری است و نه انتخاب خودش، قطعا افکار عمومی آن موقع با خانواده اسمیت همراه می شد و شاید کریس راک بود که مجبور به عذر خواهی می‌شد.
این اتفاق یکی از عجیب ترین صحنه های تاریخ برگزاری مراسم اسکار خواهد بود و سالها درباره آن بحث و گفتگو خواهد شد اما شاید درس بزرگ آن شب جمله ای بود که دنزل واشنگتن به ویل اسمیت گفته بود: «شیطان دقیقا وقتی در اوج هستی سراغت می‌آد.»
با یک نگاه اجمالی می توان گفت یک ذره تامل ، خویشتن داری و پرهیز از احساسات هیجانی می تواند از چه اتفاقاتی جلوگیری کند، کاری که ویل اسمیت نکرد و حالا باید تاوان آن را پس بدهد.                           ",https://www.asriran.com/003V1k
834259,۱۴۰۱/۰۱/۲۰,ورزشی,واعظ آشتیانی: فوتبال ما در سراشیبی فرهنگی است/ در اوج بی‌نظمی هستیم/ برخی به اشتباه مدیر شده‌اند,مثلا وقتی داور کارت قرمز بدهد دیگر با داد و بیداد تغییری در تصمیمش داده نمی‌شود. این اتفاقات اول به دلیل فقر فرهنگی افراد است و دوم به علت ارزان بودن نرخ تخلف.,"مدیرعامل اسبق باشگاه استقلال درباره تنش بیانیه‌ای میان باشگاه‌های لیگ برتر گفت: اکثر مدیران، عوامل و بازیکنان ما مبتدی و دچار فقر فرهنگی بوده و فکر می‌کنند با داد و فریاد می‌توان نتیجه گرفت.
به گزارش ایرنا، مدتی است که تیم های لیگ برتر با انتشار بیانیه‌ وارد تنش لفظی شده و گاها در این متون الفاظ توهین‌آمیز دیده می‌شود که شان و شخصیت باشگاه‌ها و مدیران را زیر سوال می‌برد. در پی این درگیری ها به سراغ «امیر واعظ آشتیانی» مدیر اسبق باشگاه استقلال رفتیم تا نظرات وی را در این باره بپرسیم. مشروح این گفت‌وگو را با هم می‌خوانیم:
نظر شما درباره درگیری بین باشگاه‌ها که احساسات هواداران و اذهان عمومی را مورد هجوم قرار می‌دهد، چیست؟
به نظرم آقایان ماهیت بیانیه نویسی را زیر سوال بردند. در تمام باشگاه‌ها و سازمان‌های جهان بیانیه نویسی وجود دارد ولی نباید با آن فضا را آلوده کرد. این امر در واقع برای اطلاع رسانی استفاده می‌شود نه برای توهین و تحقیر یکدیگر. در این مواقع باید فدراسیون و کمیته اخلاق به موقع وارد عمل شود ولی بارها شاهد بودیم که در زمان نامناسب این برخوردها انجام می‌شود که منجر به حواشی بیشتر شده است.
واقعا بیانیه نویسی و فرافکنی در نتیجه تاثیرگذار است؟
عده‌ای فکر می‌کنند با داد و بیداد و فرافکنی می‌توانند ضعف‌های خودشان را پوشانده و از برخوردها فرار کنند اما وقتی تصمیمی گرفته شود هیچ‌کدام از اینها فایده ندارد؛ مثلا وقتی داور کارت قرمز بدهد دیگر با داد و بیداد تغییری در تصمیمش داده نمی‌شود. این اتفاقات اول به دلیل فقر فرهنگی افراد است و دوم به علت ارزان بودن نرخ تخلف. اگر جریمه مناسب برای تخلفات بگذارند دیگر به راحتی سراغ آن نمی‌روند و به نشر اخلاقیات منفی مشغول نمی‌شوند.
مشکل اصلی از کجاست؟ چرا با آن برخورد نمی‌کنند؟
فوتبال ما در سراشیبی فرهنگی است. بازیکنان و عوامل فوتبالی ما مبتدی هستند. سطح مدیران پایین است و سیاست‌گذاری درستی برای اصلاح اوضاع در نظر ندارند. با این رفتارها، تغییر نتیجه صرفا ساخته ذهن مدیران بی کفایت است. عده‌ای فکر می‌کنند فریاد و توهین نشانه شجاعت باشگاه و دفاع از حقوق هواداران است ولی شجاعت این است که اگر با تمام تلاش هم موفق به غلبه بر حریف نشدید، با حفظ آرامش و دوستی می‌توانید شجاعانه باخت را بپذیرید. متاسفانه انقدر این مسائل گسترده شده که اگر بنا به برخورد باشد، دیگر کسی باقی نمی‌ماند پس باید روش‌های بهتری برای آن اندیشید.
منشا این مشکل را از کجا می‌بینید؟ چگونه باید این مشکل را حل کرد؟
همه بر این باورند که در اوج بی‌نظمی هستیم اما این اوضاع در اوج «نظمی خاص»، حاصل سودجویی افراد پشت پرده است. برخی به اشتباه مدیر شده‌اند و کوتاهی و بی‌سوادی خودشان را به حساب مصلحت می‌گذارند. باید اشخاصی بیایند که اراده اصلاح داشته باشند و شروع به برگزاری جلسات و کلاس‌هایی با موضوعات فرهنگی، اخلاقی و روانشناسی کنند تا حول همین محورها رفتار درست و قوانین داوری را به افراد آموزش بدهند. در واقع مشکل اصلی کشور ما در بحث آموزش است. اگر این امر را جدی بگیریم و در تمام اقشار و افراد به این امر بپردازیم، قطعا مشکلات این‌چنینی را کمتر می‌بینیم.                           ",https://www.asriran.com/003V1n
834258,۱۴۰۱/۰۱/۲۰,اجتماعی ,دستگیری سارق مسلح طلافروشی در ملایر,بدنبال وقوع یک فقره سرقت ناموفق از یک باب مغازه طلافروشی در روز جاری /شنبه/ که منجر به مجروح شدن فرد طلافروش شد، موضوع به صورت ویژه در دستور کار ماموران انتظامی این شهرستان قرار گرفت.,"فرمانده انتظامی ملایر همدان گفت: در پی سرقت مسلحانه ناموفق به یک طلافروشی در ملایر، سارق مسلح طی ۳۰ دقیقه تلاش پلیس و همچنین همکاری مردم این شهرستان دستگیر شد.
به گزارش پایگاه خبری پلیس؛ سرهنگ ""احمد ساکی"" روز شنبه در این باره افزود: بدنبال وقوع یک فقره سرقت ناموفق از یک باب مغازه طلافروشی در روز جاری /شنبه/ که منجر به مجروح شدن فرد طلافروش شد، موضوع به صورت ویژه در دستور کار ماموران انتظامی این شهرستان قرار گرفت.
فرمانده انتظامی ملایر ادامه داد: سارقان در حین سرقت به محض رویت خودروی گشت ماموران، با به جا گذاشتن سلاح جنگی و تعدادی فشنگ در محل سرقت، با استفاده از شلوغی جمعیت از محل متواری شدند.
وی اضافه کرد: بلافاصله تلاش برای دستگیری هر ۲ سارق با اجرای طرح مهار در سطح این شهرستان به مرحله اجرا در آمد و طی هماهنگی‌های صورت گرفته با دادستان عمومی و انقلاب ملایر، همکاری مجدانه مردم و بکارگیری شگردهای فنی و پلیسی، سرانجام مخفیگاه هر ۲ سارق تحت تعقیب، شناسایی شد.
سرهنگ ساکی یادآو شد: در عملیاتی ضربتی و غافلگیرانه هر ۲ سارق که برادر هستند، توسط ماموران دستگیر و با تشکیل پرونده تحویل مراجع قضایی شدند.
وی با اشاره به اینکه نیروی انتظامی و دستگاه قضایی با مشارکت مردم با هرگونه ناامنی برخوردی قاطع، قانونی و پشیمان کننده دارد، تاکید کرد: امنیت و آرامش خط قرمز پلیس است و به مخلان نظم و امنیت عمومی به هیچ عنوان اجازه جولان را نخواهیم داد.                           ",https://www.asriran.com/003V1m
834257,۱۴۰۱/۰۱/۲۰,ورزشی,نکونام: گروه ما سخت‌ترین گروه برای صعود است/ فردا بازی سختی داریم,الاهلی تیم پر مهره و پر قدرتی است و با توجه به بازیکنان حرفه‌ای و خوبی که دارند و شناختی که از فوتبال امارات به واسطه بازی در این کشور دارم، می‌دانیم که بازی سختی داریم.,"سرمربی تیم فوتبال فولاد ایران گفت: با توجه به بازی با الغرافه نشان دادیم می‌توانیم هر حریفی را با هر قدرتی تحت فشار قرار دهیم.
به گزارش ایسنا، جواد نکونام در نشست خبری پیش از بازی با شباب الاهلی امارات، اظهار کرد: دو تیم بازی قبلی خود را مساوی کردند. در بازی قبل روی کاغذ همه فکر می کردند که تیم شباب الاهلی می‌تواند آخال ترکمنستان را به راحتی شکست دهد ولی بسیار خوشحالم که در روز اول من عنوان کردم گروه ما سخت‌ترین گروه است.
او افزود: نزدیکی تیم‌ها در این گروه نشان می‌دهد که گروه ما سخت‌ترین گروه برای صعود است. امیدوارم شرایط ما به صورتی پیش برود که بتوانیم حداکثر امتیازات را جمع کنیم.
نکونام عنوان کرد: فردا بازی سختی داریم. الاهلی تیم پر مهره و پر قدرتی است و با توجه به بازیکنان حرفه‌ای و خوبی که دارند و شناختی که از فوتبال امارات به واسطه بازی در این کشور دارم، می‌دانیم که بازی سختی داریم.
وی افزود: الاهلی از تیم‌های خوب امارت است و بازی سختی خواهیم داشت و امیدوارم مثل بازی قبل که نشان دادیم کیفیت خوبی داریم و می‌توانیم هر حریفی را با هر قدرتی تحت فشار قرار دهیم، فردا هم بتوانیم بازی خوبی مقابل الاهلی انجام دهیم و در نهایت بتوانیم حداکثر امتیاز را کسب کنیم.
سرمربی تیم فوتبال فولاد ایران گفت: برای بازی فردا نیاز به تمرکز داریم و باید بیش‌ترین تلاش را برای رسیدن به موفقیت داشته باشیم. ریکاوری خوبی برای این بازی داشتیم.
او ادامه داد: در بازی اول با وجود این که ساعت ۲۰:۱۵ به وقت عربستان بازی کردیم، هوا رطوبت بالایی داشت و این دیدار زمان استراحت نداشت اما بازی بعد از ما که به نظرم گرمی هوا کم‌تر شده بود، زمان استراحت داشت و این برای من جای تعجب است. از مسئولان خواهش کردیم که شرایط برای همه تیم‌ها یکسان باشد.
نکونام افزود: نکته‌ای که برای ما مهم است این است که بدانیم چقدر استراحت و ریکاوری داریم و این که چه چیزی از اهمیت خاصی برخوردار است. بازی اول گذشت و از نقاط ضعف‌مان توانستیم برای بهتر شدن‌مان استفاده کنیم تا بتوانیم به موفقیت برسیم. در کنار این‌ها به گذر از بدشانسی نیاز داریم.                           ",https://www.asriran.com/003V1l
834255,۱۴۰۱/۰۱/۲۰,بین الملل,نگرانی از مشارکت پایین در انتخابات فرانسه؛ شرکت‌ها با پیشنهادات تبلیغاتی وارد میدان شدند,نخستین دور انتخابات ۲۰۲۲ ریاست جمهوری فرانسه فردا (یکشنبه) در حالی که نرخ مشارکت رای‌دهندگان و احتمال پایین بودن تاریخی آن، به نگرانی اصلی عرصه سیاسی این کشور تبدیل شده است، برگزار می‌شود.,"نگرانی از مشارکت پایین فرانسوی‌ها در انتخابات ۲۰۲۲ ریاست جمهوری این کشور باعث شده است که شرکت‌ها برای تشویق شهروندان به رای دادن، پیشنهادات تبلیغاتی یا تخفیفاتی ارائه دهند.
به گزارش ایرنا به نقل از روزنامه لو فیگارو، شرکت‌هایی همچون فلیکس‌باس (FlixBus یک شرکت آلمانی که خدمات اتوبوس بین شهری در اروپا، آمریکای شمالی و برزیل ارائه می دهد)، لایم (Lime یک شرکت حمل و نقل مستقر در سانفرانسیسکو که اسکوترهای برقی، دوچرخه‌های برقی، دوچرخه‌های پدالی معمولی، موتورسیکلت‌های برقی و سیستم‌های اشتراک‌گذاری خودرو در شهرهای مختلف جهان اجرا می‌کند) و حتی روزنامه لَ ووا دو نورد (La Voix du Nord) قصد دارند که با رای ممتنع که به اعتقاد آنها تعدادشان در انتخابات فردا (یکشنبه) زیاد خواهد بود، مبارزه کنند.
بر اساس گزارش لو فیگارو، شبح رای ممتنع شدیدی بر دور نخست انتخابات ریاست جمهوری فرانسه سایه انداخته است.
در همین چارچوب شرکت فلیکس‌باس فرایند بازپرداخت هزینه سفر رای‌دهندگان به حوزه رای‌گیری را که پیشتر در سال ۲۰۱۷ نیز اجرا کرده بود، در انتخابات امسال تکرار می‌کند.
این شرکت برای بهره‌مندی از این مزیت اعلام کرده است که به یک ایمیل با عکس سلفی رای‌دهنده در مقابل شعبه رای و کارت انتخابات مهر شده‌ای نیاز دارد که شماره رزرو روی آن قابل مشاهده باشد.
کارت اسکی یک یورویی و اشتراک مطبوعاتی رایگان
از طرف دیگر شرکت لایم برای رای‌دهندگانی که مرکز رای‌گیری آنها به خانه نزدیک‌ است، یک سواری ۱۵ دقیقه‌ای ارایه می‌کند.
این طرح در شهرهایی که این شرکت در آنها حضور دارد همچون پاریس، مارسی و بوردو در دسترس رای‌دهندگان فرانسوی خواهد بود.
در همین پیوند اپراتور اسکوترهای برقی نیز به نوبه خود کد تبلیغاتی الیزه ۲۰۲۲ (ELYSEE۲۰۲۲) را راه‌اندازی کرده است که به شهروندان فرانسوی حق سواری رایگان تا سقف پنج یورو می‌دهد.
در بخش مطبوعات نیز روزنامه لَ ووا دو نورد (La Voix du Nord) مایل است جوانان را به رای دادن تشویق کند؛ گروهی از جمعیت که در طول تاریخ فرانسه بیشترین رای ممتنع را داشته‌اند.
این روزنامه منطقه‌ای در شمال فرانسه، اشتراک رایگان نسخه دیجیتال روزنامه خود را به مدت ۶ ماه به جوانان زیر ۲۵ سالی که برای نخستین بار به پای صندوق‌های رای می‌روند، ارائه می‌دهد.
استفانی زورن معاون سردبیر این روزنامه به روزنامه لو فیگارو گفته است که اگر این طرح با جوانان جواب دهد، ممکن است آن را برای انتخابات قانونگذاری تمدید کنیم.
در این بین برخی شرکت‌ها نیز تخفیفاتی به رای‌دهندگان ارایه می‌کنند که از جمله آنها می‌توان به ارایه بلیط یک یورویی اسکی یک روزه توسط اقامتگاه لِ گت (Les Gets) واقع در شهرستان اوت سووآ ( Haute-Savoie) در حوزه رون_آلپ فرانسه اشاره کرد که به طور معمول این بلیت‌ها را به قیمت ۳۷.۴۰ یورو می‌فروشد.
نخستین دور انتخابات ۲۰۲۲ ریاست جمهوری فرانسه فردا (یکشنبه) در حالی که نرخ مشارکت رای‌دهندگان و احتمال پایین بودن تاریخی آن، به نگرانی اصلی عرصه سیاسی این کشور تبدیل شده است، برگزار می‌شود.
انتخابات فردا (۱۰ آوریل/ ۲۱ فروردین) دوازدهمین انتخابات ریاست جمهوری در جمهوری پنجم فرانسه و یازدهمین انتخابات با حضور و مشارکت مستقیم مردم این کشور محسوب می‌شود.
این انتخابات معمولا به دلیل تعداد زیاد نامزدهایی که احزاب مختلف را نمایندگی می‌کنند در ۲ مرحله برگزار می‌شود که امسال دور دوم آن برای ۲۴ آوریل (چهارم اردیبهشت ۱۴۰۰) پیش‌بینی شده است.                           ",https://www.asriran.com/003V1j
834254,۱۴۰۱/۰۱/۲۰,سلامت,یک فرمول ساده برای حفظ سلامتی,حتی کسانی که از نظر شاخص توده بدنی در رده سالم قرار دارند هم ممکن است وزن دور کمرشان زیاد باشد.,"موسسه ملی تعالی بهداشت و مراقبت در بریتانیا توصیه می‌کند که دور کمر یک بزرگسال برای سلامتی و کاهش خطر بیماری می بایست کمتر از نصف قد او باشد.
به گزارش ایسنا، براساس دستورالعمل‌های به روز شده افراد می بایست تشویق شوند دور کمر خود را اندازه بگیرند تا مشخص شود چربی‌های خطرناک زیادی در ناحیه میانی بدنشان ندارند.
به گفته متخصصان، اندازه گیری شاخص توده بدنی هم مفید است، اما وزن اضافی اطراف شکم را در نظر نمی‌گیرد.
این امر خطر ابتلا به بیماری‌هایی مانند دیابت نوع دو، فشار خون بالا، بیماری‌های قلبی و سکته را افزایش می‌دهد.
پیش نویس دستورالعمل جدید موسسه ملی تعالی بهداشت و مراقبت در بریتانیا می‌گوید افراد از برخی از گروه‌های نژادی آسیایی و سیاه پوست بیشتر مستعد این نوع تجمع چربی در اطراف کمر هستند که به آن ""چاقی مرکزی"" می‌گویند.
این افراد باید از آستانه‌های شاخص توده بدنی پایین تر برای چاقی استفاده کنند تا به پیش بینی خطرات سلامتی کمک کند.
اما موسسه تعالی بهداشت و مراقب هشدار داده که حتی کسانی که از نظر شاخص توده بدنی در رده سالم قرار دارند هم ممکن است وزن دور کمرشان زیاد باشد.
اندازه گیری نسبت دور کمر به قد را می‌توان برای هر دو جنس و همه نژادها و همچنین بزرگسالان بسیار عضلانی استفاده کرد.
اما اندازه گیری دور کمر در افراد با شاخص توده بدنی بالای ۳۵، زنان باردار یا کودکان زیر دو سال دقیق نیست.
آخرین برآوردها در انگلیس نشان می دهند که ۲۸ درصد از بزرگسالان چاق و ۳۶ درصد دیگر نیز اضافه وزن دارند.
دکتر پل کریسپ، مدیر مرکز دستورالعمل‌ها در موسسه ملی تعالی بهداشت و مراقبت در بریتانیا گفته که پیش نویس دستورالعمل‌های به روز شده به مردم کمک می‌کند تا بفهمند چه عواملی بر سلامت آن‌ها تاثیر می‌گذارد و چگونه به آن‌ها می‌توان رسیدگی کرد.
پروفسور راشل باترهام، مشاور چاقی، دیابت و غدد درون ریز که در کمیته مرکز دستورالعمل ها در این موسسه حضور دارد نیز اظهار کرده که افزایش چربی در ناحیه شکم خطر ابتلا به چندین بیماری محدودکننده زندگی از جمله دیابت نوع دو و بیماری‌های قلبی را افزایش می‌دهد.
نسبت دور کمر به قد یک معیار ساده و با کاربرد آسان است و افرادی را که در معرض خطر سلامتی هستند، شناسایی می‌کند.
براساس دستورالعمل‌های به روز شده، پزشکان باید از نسبت دور کمر به قد در کودکان بالای پنج سال برای ارزیابی و پیش بینی خطرات سلامتی استفاده کنند.
دکتر نیودیتا اسوانی، مشاور و متخصص اطفال در دیابت و مدیریت وزن در بیمارستان کودکان شفیلد نیز اظهار کرده که حتی کودکان خردسال هم در معرض خطر اثرات چربی در ناحیه شکم هستند.
به گزارش شبکه خبری بی بی سی، براساس داده‌های اخیر سرویس خدمات درمانی بریتانیا، در جریان همه گیری بیماری کووید۱۹، شمار کودکان چاق در این کشور افزایش قابل توجهی داشته است.                           ",https://www.asriran.com/003V1i
834253,۱۴۰۱/۰۱/۲۰,بین الملل,هشدار برهم صالح نسبت به ادامه بحران سیاسی,باید به صورت قطعی با آفت خطرناک فساد مقابله کرد و برای تمام عراقی‌ها فرصت‌های مساوی را پیش آورد.,"رئیس جمهور عراق نسبت به ادامه بحران سیاسی در این کشور هشدار داد.
به گزارش ایسنا، به نقل از شبکه خبری سومریه نیوز، برهم صالح، رئیس جمهور عراق گفت: امروز نیاز است که خواسته تمام عراقی‌ها درباره یک حکومت قدرتمند که از اشتباهات قبل درس بگیرد و مشکلات ریشه‌ای در نظام را حل کند اجرا شود؛ نظامی که نیاز به اصلاحات ریشه‌ای و واقعی فوری دارد. ما امروز بعد از دو دهه تغییر در شرایط حساس و بن بست سیاسی قرار داریم و بعد از بیش از پنج ماه از برگزاری انتخابات زودهنگام هنوز دولت تشکیل نشده است. ادامه بحران سیاسی احتمالا کشور را به سمت پرتگاه های خطرناکی ببرد که همگان در آن شکست بخورند.
وی گفت: تمام گروه‌های سیاسی امروز در مقابل مسئولیت تاریخی، ملی و اخلاقی برای متحد کردن از طریق مذاکره جدی و کارآمد به منظور خروج از بحران کنونی و تشکیل دولت ملی مقتدری که از منافع این کشور محافظت کند، هستند. باید در دوره آتی از طریق سازش ملی اصلاحات در قانون اساسی را شروع کنیم.
برهم صالح گفت: باید به صورت قطعی با آفت خطرناک فساد مقابله کرد و برای تمام عراقی‌ها فرصت‌های مساوی را پیش آورد.                           ",https://www.asriran.com/003V1h
834252,۱۴۰۱/۰۱/۲۰,فرهنگی/هنری,شمشیر«اردشیر دراز‌دست» در موزۀ لُس‌آنجلس آمریکا؛ تدبیر و طلا,اردشیر چندان مرد میدان نبرد نبود و طلا را کارگرتر می‌دانست. چندان که با برق طلا سرداران و سربازان یونانی را به دربار ایران جذب می‌کرد.,"عصر ایران؛ رضا شاه‌ملکی- تصاویر رونمایی از شمشیر اردشیر اول - ششمین پادشاه هخامنشی در موزه «گتی ویلا»ی لس‌آنجلس آمریکا – حس خوشایندی به هر ایرانی می‌بخشد و بهانه‌ای است تا با او و دوران او بیشتر آشنا شویم.
  این پادشاه هخامنشی در سال 465 قبل از میلاد بر تخت نشست و 41  سال سلطنت کرد (تا 424 پیش از میلاد) و نام او به نیکی در تورات هم آمده و به « اردشیر دراز‌دست» شهرت داشت و طبعا این پرسش پدید می‌اید که چرا دراز‌دست؟
پاسخ از زبان دکتر زرین‌کوب چنین است: :«دراز‌دست، نخست معنی مجازی داشت- یعنی توانا- و بعدها به معنی حقیقی و لفظی گرفته شد». (تاریخ مردم ایران ص 173)  ارتخشتره /آرتاکسرس/ اردشیر یا به قول یونانیان ""مکر و خیر"" فرزند «خشایارشا» - [خشای + آرشا نه خشایار شاه] پس از قتل رازآلود پدر و پس از یک رشته ماجرای پیچیده بر اردوان قاتل پدر پیش‌دستی کرد و اورا از میان برداشت و بر تخت جهانشاهی هخامنشی نشست.

  در آغاز سلطنت طولانی مدت خود برابر معمول با شورش‌هایی رو‌به‌رو شد: ویشتاسپ برادر بزرگتر او که به دلیل دوری از پایتخت از ماجراهای قتل پدر و رویداد‌های بعدی بی‌خبر مانده بود دست به طغیان زد اما در دو جنگ پیاپی شکست خورد و از صحنه حذف شد. (تاریخ در مورد سرنوشت او ساکت است).
  سپس شورشی در مصر رخ داد: دیاکونوف می‌نویسد: روابط مصر و هخامنشیان در آن دوران چندان محکم نبود و مصریان به نوعی مستقل عمل می‌کردند. (تاریخ ایران باستان/میخاییل دیاکونوف/ص110)
 ایناروس- از اهالی لیبی - ناراضیان مصر را گرد آورد و لقب فرعون بر خود نهاد. این شورش که از جانب آتنی‌ها نیز با اشتیاق حمایت می‌شد برای اردشیر دردسرهایی درست کرد.
  در نهایت سردار اردشیر -مگابیز- شورش را فرونشاند و ایناروس، اسیر شد و دوباره مصر تحت فرمان ایران درآمد. (ایرانیان یکی از آبراه‌های نیل را خشکاندند و کشتی‌های یونانی یاری‌گر  مصریان را نابود کردند.)

  زرین‌کوب از قول هرودوت اشاره دارد که :« ...اردشیر بار دیگر در مصر چنان حکومت کرد که مصری‌ها او را ستودند و هرودوت که خود همین ایام به مصر سفر کرده مردم را از او راضی یافته» (تاریخ مردم ایران ص 174)
  رویداد دیگر دوره فرمانروایی اردشیر پیمان صلح ""کالیاس"" است؛ یونانی‌ها که از همراهی با مصر علیه ایران طرفی نبستند، به صلح با ایران تن دادند.
  آنان ""کالیاس"" را به شوش - پایتخت زمستانی هخامنشیان- نزد اردشیر فرستادند و قرار گذاشتند جزیرۀ قبرس را به ایران واگذارند و یونانیان حق نداشته باشند با سلاح وارد قلمرو ایران شوند و متقابلا پادشاه ایران به شهر‌های یونانی‌نشین آسیای صغیر، استقلال داخلی داد.
  با این حال کالیاس در بازگشت به یونان سرزنش شد که نشان از ناخشنودی یونانیان از این قرارداد داشت. هر چند برای ایران هم پیرزوی بزرگی نبود چون به موجب یکی از بندهای آن، ایران بخشی از حاکمیت خود بر ساحل دریای اژه را از دست داد.
  بعدها البته درگیری‌های آتن و اسپارت با هم در جنگ‌های موسوم به ""پلوپنزی"" اردشیر و دربار ایران را بابت تهدید یونان آسوده کرد.
  خود اردشیر هم با صرف فراوان سکه‌های طلا به درگیری میان آنان دامن می‌زد. در دوران فرمانروایی اردشیر بود که فاتح نبرد سالامین از یونان گریخت و به دربار ایران پناه آورد و اردشیر را تحریک می کرد علیه یونان وارد جنگ شود اما اردشیر چندان مرد میدان نبرد نبود و طلا را کارگرتر می‌دانست. چندان که با برق طلا سرداران و سربازان یونانی را به دربار ایران جذب می‌کرد.
  در اواخر سلطنت اردشیر مگابیز- یا بغابیش- همان سردار فاتح مصر بر او شورید. اوکه «ساتراپ مصر» بود چون شاه زیر قول خود زد و ایناروسِ اسیر را کُشت سر به طغیان زد و حتی در جنگی هم پیروز اما در نهایت بخشوده شد.
  اردشیر که طی 41 سال سلطنت به عدالت دوستی و جوانمردی شهره شد شده در عین حال بسیار تجمل دوست و راحت طلب بود و به همین خاطر، پیرنیا اردشیر را پادشاهی سست و ضعیف دانسته با علاقۀ زیاد به حرمسرا در عین حال یادآور می‌شود یونانیان اورا دادگستر خوانده‌اند (ایران باستان/ص107). با نگاه امروز و قدری با ظرافت بیشتر البته می توان نشانه‌های از تدبیر و درایت را در تصمیمات اردشیراول دید.
  اگر اشاره به حرمسرا شما را به یاد درباری در قرن‌ها بعد انداخته به نفوذ بسیار مادر او ""آمستریس"" هم می‌توان اشاره کرد.  او موجب تحریکاتی در قلب امپراتوری می شد و نیز زنی دیگر: همسرش ملکه ""داماسپیا"" و با اردشیر در یک روز در بابل از دنیا رفتند.
   ماریا بروسیوس در کتاب «زنان هخامنشی» بخشش مگابیز پس از شورش بر شاه را با وساطت مادرش - آمستریس – دانسته است. (ص158)
  دربارۀ دوران اردشیر اول باید اضافه کرد کار ساختمانی تخت جمشید و بنای کاخ‌های آن در روزگار او به پایان رسید و سنگ نبشته‌ای از او بر یکی از کاخ‌ها به دست آمده که در آن خود را فرزند خشایارشا و نوه داریوش معرفی می کند و «اهورا‌مزدا» را و می ستاید و نشان آرامگاه او را نیز می‌توان در میان گورهای سنگی نقش رستم جُست.
  با این حال عموم مورخان روزگار اردشیر یکم را آغاز انحطاط هخامنشیان دانسته‌اند اما ""جین رالف گارثویت"" هوش‌مندانه می‌پرسد: « اگر این سلسله تا این حد بی‌کفایت شده بود چگونه سلطنت آنها مدتی نزدیک به یک سدۀ دیگر به درازا انجامید؟» -(تاریخ سیاسی ایران ص 190).
  • نویسندۀ متن در پاسخ به این پرسش که تا چه حد می‌توان از اصالت انتساب شمشیر به اردشیر اول مطمئن بود یادآور شده است: «به گفتۀ یکی از استادان سرشناس تاریخ چون فردی مانند دکتر تورج دریایی همان جا بوده و تایید کرده می‌توان به اعتبار ایشان پذیرفت. اما برای داوری نهایی باید خطوط روی شمشیر و مفاهیم خوانده و فهم شوند و از نزدیک بررسی شود و مورد آزمایش خاص قرار گیرد . اما به اعتبار دکتر دریایی‌ و تیم کارشناسی موزه پذیرفته‌ایم.»
                            ",https://www.asriran.com/003V1g
834251,۱۴۰۱/۰۱/۲۰,محیط زیست,تظاهرات فعالان محیط زیست بار دیگر در لندن,این تظاهرات از سوی گروه قیام علیه انقراض سازمان‌دهی شده که خواهان رسیدگی فوری به وضع محیط زیست هستند.,"هزاران تن از فعالان زیست محیطی روز شنبه در ادامه اعتراض به تغییرات آب‌وهوایی و گرمایش زمین در مرکز لندن دست به تظاهرات زدند.
به گزارش ایرنا، معترضان در این حرکت اعتراضی در منطقه هایدپارک تجمع کرده و شعارنوشته‌هایی را در خصوص ضرورت پایان دادن به سوخت‌های فسیلی حمل می‌کنند. روی برخی از پلاکاردها نوشته است: وضعیت در زمین اضطراری است و مصرف نفت را متوقف کنید. کودکان و نوجوانانی هم که در این تظاهرات حضور دارند شعارنوشته‌هایی را حمل می‌کنند که نوشته است: من به‌خاطر شما و نجات سیاره‌مان اینجا هستم.
این تظاهرات از سوی گروه قیام علیه انقراض سازمان‌دهی شده که خواهان رسیدگی فوری به وضع محیط زیست هستند. آن‌ها پیشتر در اقداماتی مانند بستن خیابان منتهی به پارلمان، چسباندن خود به قطارهای شهری و امثال آن، در رفت و آمد شهری اختلال ایجاد کردند. حتی برخی از آنان خود را به نرده منزل رهبر سابق حزب کارگر قفل و زنجیر کردند.
این گروه علاوه بر اعلام رسمی وضع اضطراری، خواستار آن هستند که دولت از طریق تصویب قوانین الزام‌آور، افزایش روزافزون دی‌اکسید کربن را تا سال ۲۰۲۵میلادی به صفر برساند. آن‌ها می‌گویند شرکت‌های تجاری در لندن ۱۵ درصد از انتشار گازهای گلخانه‌ای را به لحاظ مالی تامین می‌کند.
معترضان همچنین از دولت می‌خواهند که ساختمان‌ها در سراسر این کشور را به‌گونه‌ای عایق‌بندی کند که منجر به کاهش انتشار گازهای گلخانه‌ای شود.
گروه قیام علیه انقراض در تازه‌ترین بیانیه خود اعلام کرد که قصد دارد تا یکی از بزرگترین اعتراضات خود را در لندن به منصه ظهور بگذارد. آن ها دیروز هم در پل معروف «تاور بریج» که یکی از دروازه‌های اصلی مرکز لندن بشمار می‌رود تجمع کرد و ترافیک سنگینی را در نخستین ساعات کاری روز ایجاد کردند.
پلیس لندن در جریان تظاهرات سال‌های قبل صدها فعال محیط زیست را به دلیل اخلال در نظم عمومی دستگیر کرده است اما معترضان می‌گویند که به تظاهرات خود تا زمانی که دولت به خواسته‌های آن‌ها جامه عمل بپوشاند، ادامه می‌دهند.
در تظاهرات امروز ون های پلیس و افسران سوار بر اسب در اطراف جمعیت گشت می زنند، اما حضور پلیس کمرنگ به نظر می رسد. معترضان هم‌اکنون در حال راهپیمایی در خیابان‌های مرکزی لندن هستند و ترافیک سنگینی ایجاد شده است.
بوریس جانسون نخست وزیر انگلیس پیشتر فعالان زیست محیطی را عده‌ای انسان‌های «خشک بی‌مسئولیت» نامید که «مانع زندگی عادی مردم شده‌ و به اقتصاد آسیب جدی می‌زنند.» وی بر همین اساس اختیارات پلیس را برای برخورد با معترضان افزایش داده است.                           ",https://www.asriran.com/003V1f
834250,۱۴۰۱/۰۱/۲۰,علمی,رسیدن گردشگران فضایی به ایستگاه فضایی بین‌المللی,"این چهار مسافر در روز جمعه، ۱۹ فروردین سوار بر موشک ""فالکون ۹"" شرکت ""اسپیس‌ایکس"" در ساعت ۱۹:۴۷ به وقت تهران از پایگاه فضایی کندی سفر خود را آغاز کردند و دقایقی قبل به ایستگاه فضایی بین‌المللی متصل شدند.","کپسول حامل چهار مسافر ماموریت کاملا خصوصی ""Ax-۱"" دقایقی پیش به ایستگاه فضایی بین‌المللی متصل شد.
به گزارش ایسنا، شرکت فضایی ""اسپیس ایکس"" و شرکت پروازهای فضایی خصوصی ""آکسیوم اسپیس"" با پرتاب چهار شهروند به فضا برای اقامتی هشت روزه در ایستگاه فضایی بین‌المللی تاریخ‌ساز شدند.
این چهار مسافر در روز جمعه، ۱۹ فروردین سوار بر موشک ""فالکون ۹"" شرکت ""اسپیس‌ایکس"" در ساعت ۱۹:۴۷ به وقت تهران از پایگاه فضایی کندی سفر خود را آغاز کردند و دقایقی قبل به ایستگاه فضایی بین‌المللی متصل شدند.
خدمه این ماموریت، فضانورد سابق ناسا ""مایکل لوپز-الگریا"" (Michael López-Alegría) و ""لری کانر"" (Larry Connor)، ""مارک پتی"" (Mark Pathy) و ""ایتان استیبه"" (Eytan Stibbe) هستند. آن‌ها که ساعت‌ها آموزش را برای حضور در این سفر گذرانده‌اند، قرار است چندین آزمایش در طول ماموریت خود به انجام برسانند.
اکنون این ۴ گردشگر فضایی تا ساعاتی دیگر از کپسول دراگون به داخل ایستگاه فضایی نقل مکان خواهند کرد تا ۸ روز را درون این ایستگاه در مدار زمین زندگی کنند.
در ابتدا قرار بود این سفر در روز سوم آوریل صورت گیرد، اما آزمایش ""تمرین لباس خیس"" موشک غول‌ پیکر ناسا آن را به تعویق انداخت و به روز ششم آوریل موکول کرد. از آن‌جا که سکوی پرتاب موشک ناسا و موشک اسپیس‌ایکس هر دو در مرکز فضایی کندی و در کنار یکدیگر قرار دارند، امکان انجام همزمان این دو ماموریت وجود نداشت.
در حال حاضر هفت فضانورد حرفه‌ای در ایستگاه فضایی بین‌المللی حضور دارند که شامل سه فضانورد آمریکایی از جمله ""راجا چاری""(Raja Chari)، ""کایلا بارون""(Kayla Barron) و ""توماس مارشبرن"" (Tom Marshburn)، ""ماتیاس ماورر""(Matthias Maurer) آلمانی و سه فضانورد روسی با نام‌های ""سرگئی کورساکوف""(Sergey Korsakov)، ""اولگ آرتمیف""(Oleg Artemyev) و ""دنیس ماتویف""(Denis Matveev) می‌شود.                           ",https://www.asriran.com/003V1e
834249,۱۴۰۱/۰۱/۲۰,سلامت,موسسه رازی: هیچ مشکلی در تامین واکسن سرخک نداریم,سرخک، سرخجه و فلج اطفال جزو واکسن‌های ویروسی و دیفتری و کزاز هم جزء واکسن‌های باکتریایی هستند که موسسه رازی تولید و در اختیار دولت قرار می‌دهد.,"معاون تحقیقات و فناوری موسسه تحقیقات واکسن و سرم سازی رازی گفت: واکسن سرخک جزو واکسن‌های اجباری است که دولت ۸۰ درصد از نیاز کشور به آن را از موسسه رازی و حدود ۲۰ درصد باقی را نیز از طریق واردات تامین می‌کند.
به گزارش ایسنا، محمد حسین فلاح مهرآبادی ظهر روز شنبه ۲۰ فروردین در نشست مطبوعاتی با محوریت بیماری سرخک، اظهار کرد: موسسه رازی در بحث تولید واکسن‌های انسانی در دو حوزه تولید واکسن‌های ویروسی و باکتریایی فعالیت دارد.
وی ادامه داد: سرخک، سرخجه و فلج اطفال جزو واکسن‌های ویروسی و دیفتری و کزاز هم جزء واکسن‌های باکتریایی هستند که موسسه رازی تولید و در اختیار دولت قرار می‌دهد.
وی با بیان اینکه موسسه رازی واکسن سرخک را هم در قالب واکسن سه گانه(سرخک، سرخجه و اوریون) و هم در قالب واکسن دوگانه (سرخک و سرخجه) تولید و به دولت تحویل می‌دهد.
این مسئول افزود: واکسن سرخک جزو واکسن‌های اجباری است که دولت ۸۰ درصد از نیاز کشور به آن را از موسسه رازی و حدود ۲۰ درصد باقی را نیز از طریق واردات تامین می‌کند.
فلاح مهرآبادی با بیان اینکه موسسه رازی توان این را دارد که همه نیاز کشور به این واکسن را تامین کند، گفت:از آنجایی که واکسن سرخک تولیدی موسسه رازی پنج دزی است ولی وارداتی‌ها دو دزی است و در برخی موارد استفاده از نوع دو دزی لزوم پیدا میکند، بخشی از نیاز کشور از طریق واردات تامین می‌شود.
وی در پاسخ به اینکه سالانه چند دز واکسن سرخک در کشور مورد نیاز است، گفت: سالانه حدود ۵ میلیون دز واکسن سه گانه سرخک، سرخجه و اوریون در کشور نیاز است که ۴.۵ میلیون دز آن را موسه رازی تامین و ۵۰۰ هزار دز هم وارد می‌شود.
وی اضافه کرد: در حال حاضر ۱.۵ میلیون دز از واکسن سه گانه توسط موسسه آماده تحویل است و ظرف یکی دو هفته آینده تحویل وزارت بهداشت می‌شود.
وی ابراز کرد: از ۵۰۰ هزار دز از واکسن دو گانه سرخک و سرخجه کشور هم ۷۰ هزار دز آماده تحویل است.
معاون تحقیقات و فناوری موسسه تحقیقات واکسن و سرم سازی رازی اضافه کرد: متاسفانه طی دو سال گذشته به دلیل شیوع کرونا در کشور عده‌ای در خصوص تزریق واکسن سرخک به کودکان زیر ۵ سال خود سهل انگاری کرده‌اند که انتظار می رود در شرایط فعلی که بیماری در وضعیت ثابتی قرار گرفته، حتما نسبت به واکسیناسیون کودکان خود اقدام کنند.
وی تاکید کرد: با توجه به اینکه در ماه‌های اخیر شاهد ورود مهاجرین از مرزهای شرقی و غربی کشور هستیم که اغلب آنها ممکن است علائم ظاهری ابتلا به سرخک را نداشته باشند و در کشورشان هم در مقابل این ویروس واکسینه نشده‌اند، تزریق به موقع واکسن به جامعه هدف ضروری به نظر می رسد.
این مسئول گفت: خوشبختانه موسسه رازی هیچ مشکلی در تامین واکسن سرخک ندارد و والدین با مراجعه به خانه های بهداشت میتوانند بدون هیچ مشکلی کودکشان را در مقابل این ویروس واکسینه کنند.                           ",https://www.asriran.com/003V1d
834246,۱۴۰۱/۰۱/۲۰,ورزشی,سرمربی سپاهان: باشگاه‌های ایرانی باید دیدگاه‌های فوتبال قطر را سرلوحه قرار دهند,این سرمایه‌گذاری بسیار خوب و قابل احترام است. باشگاه‌های ایرانی باید این دیدگاه‌ها را سرلوحه کارشان قرار دهند.,"سرمربی سپاهان می‌گوید سرمایه‌گذاری قطری‌ها قابل احترام است و ایرانی‌ها باید از دیدگاه‌های قطری‌ها استفاده کنند.
به گزارش ایسنا، محرم نویدکیا عصر شنبه در نشست خبری پیش از بازی تیمش مقابل الدحیل قطر اظهار کرد: از فدراسیون فوتبال عربستان برای میزبانی‌شان و تلاشی که داشتند، تشکر می‌کنم. تیم الدحیل یکی از بهترین تیم‌های قطر است و مربی‌اش یکی از بهترین فوتبالیست‌های دنیا بوده و در مربی‌گری هم تجربه خوبی دارد. درست است بازی قبل را از دست دادند اما یکی از بهترین‌ تیم‌های این دوره و این گروه هستند. تقابل با این تیم برای ما سخت است و باید بسیار باهوش باشیم و برنامه‌ریزی دقیقی داشته باشیم. ابتدا باید بتوانیم بازی زیبایی را انجام دهیم و بعد از آن نتایج خوبی کسب کنیم. خداراشکر همه بازیکنان خوب و سالم هستند و همه را در اختیار داریم.
او درباره تقابل‌های سپاهان با تیم‌های قطری گفت: شاید آمار برای خبرنگاران جذاب باشد اما از نظر فوتبالی چندان جذاب نیست. تیم‌های قطری با هزینه‌هایی که کردند سعی می‌کنند کیفیت و سطح خودشان را بالاتر ببرند. تیم ملی قطر در آسیا قهرمان می‌شود و می‌خواهند جام جهانی برگزار کنند. این سرمایه‌گذاری بسیار خوب و قابل احترام است. باشگاه‌های ایرانی باید این دیدگاه‌ها را سرلوحه کارشان قرار دهند.
دیدار دو تیم سپاهان و الدحیل از مرحله گروهی لیگ قهرمانان آسیا فردا(یک‌شنبه) ساعت ۲۱:۴۵ دقیقه برگزار می‌شود.                           ",https://www.asriran.com/003V1a
834242,۱۴۰۱/۰۱/۲۰,اجتماعی ,چرخاندن اراذل و اوباش در بوئین زهرا قزوین (فیلم),اراذل و اوباش و عاملان ناامنی اخیر به منظور عبرت آموزی برای سایر مخلان نظم و امنیت در سطح شهر بوئین زهرا چرخانده شدند.,"کد ویدیو  دانلود    فیلم اصلی          
صداوسیما: دو نفر از اراذل و اوباش و مسببان ناامنی‌ های شهر توسط پلیس در بوئین‌ زهرا چرخانده شدند تا درس عبرتی برای سایرین شود.
آخرین جرم آن‌ها حمله با تبر در روز سیزده به در، به ماشین یک خانواده، ناامنی خیابان، ایجاد رعب و وحشت و تاثیرات منفی روانی برای همشهریان و تعرض در بیمارستان امیرالمومنین است که چندی پیش توسط پلیس و دستگاه‌های امنیتی بازداشت شده بودند.
یک محتوا بخوانید، یک میلیون تومان جایزه ببرید                           ",https://www.asriran.com/003V1W
834245,۱۴۰۱/۰۱/۲۰,اقتصادی,رکود بازار خودروهای خارجی عمیق‌تر شد,فعالان بازار اعلام می‌کنند که بازار در خواب عمیق زمستانی خود باقی مانده و حتی تلفن‌های نمایشگاه‌ها زنگ نمی‌خورد.,"بررسی‌ها از بازار خودروی پایتخت در روز جاری (شنبه، بیستم فروردین‌ماه ۱۴۰۱) حاکی از رکودی عمیق و سکوتی عجیب است و تقریبا هیچ خرید و فروشی انجام نمی‌شود.
به گزارش ایرنا، بازار اتومبیل‌های خارجی در حدود چهار سال گذشته شب عید خوبی نداشته، اما به‌طور معمول بعد از تعطیلات نوروزی بازار بار دیگر فعالیت خود را آغاز می‌کرد و اندکی رونق شاهد بود.
اما امسال برخلاف سال‌های گذشته، فعالان بازار اعلام می‌کنند که بازار در خواب عمیق زمستانی خود باقی مانده و حتی تلفن‌های نمایشگاه‌ها زنگ نمی‌خورد.
«کوروش طواحن» نمایشگاه‌دار در شمال تهران در این زمینه به ایرنا، گفت: اسفندماه ۱۴۰۰ برخلاف سه سال پیش از آن، تحرکی در بازار شاهد بودیم و مشتریان خودروهای خارجی برای خرید مراجه می‌کردند.
وی بیان‌داشت: اکنون که حدود یک هفته از پایان تعطیلات نوروزی گذشته، شاهد سکوتی عجیب و غریب و رکودی سنگین در بازار هستیم، به‌طوری که نه تلفنی زنگ می‌خورد و نه خودرویی برای فروش عرضه می‌شود.
این نمایشگاه‌دار خاطرنشان‌کرد: مشخص نبودن وضعیت سیاسی بین‌المللی و به نتیجه رسیدن یا نرسیدن برجام، عامل اصلی این رکود عمیق است و مردم از خرید و فروش دست نگه‌داشته‌اند.
وی همچنین درخصوص تاثیر شایعه تداوم ممنوعیت واردات خودروهای سواری بر بازار، خاطرنشان‌کرد: مردم دیگر اهمیتی به این حرف‌ها و شایعات نمی‌دهند و به قول معروف گوش‌شان از این حرف‌ها پُر است، بنابراین تا خودرو وارد نشود و مردم آن را لمس نکنند، هیچ چیز را باور نخواهند کرد.
این کارشناس خودروهای خارجی همچنین درخصوص قیمت‌ها، گفت: قیمت‌ها در بازار هیچ تفاوتی با بهمن و اسفندماه پارسال نداشته و به‌طور مثال هر دستگاه خودروی سانتافه مدل ۲۰۱۷ کارکرده به حدود یک میلیارد و ۸۵۰ میلیون تومان و هر دستگاه فولکس واگن تیگوان مدل ۲۰۱۸ صفر کیلومتر حدود سه میلیارد و ۱۵۰ میلیون تومان قیمت دارد، اما خبری از خریدار نیست.                           ",https://www.asriran.com/003V1Z
834244,۱۴۰۱/۰۱/۲۰,سلامت,ورود محموله واکسن آسترازنکا اهدایی بلغارستان به ایران,نخستین محموله واکسن‌ های اهدایی بلغارستان تحویل نمایندگان وزارت بهداشت شد.,"نخستین محموله واکسن‌ های اهدایی بلغارستان شامل دو میلیون و ۸۳۰ هزار دُز واکسن آسترازنکا، روز گذشته تحویل نمایندگان وزارت بهداشت شد.

به گزارش ایسنا و بنابر اعلام وزارت بهداشت، نخستین محموله واکسن‌ های اهدایی بلغارستان شامل دو میلیون و هشتصد و سی هزار دُز واکسن آسترازنکا با حضور سفیر بلغارستان و نماینده اداره کل بین الملل وزارت بهداشت، روز جمعه ۱۹ فروردین ماه وارد فرودگاه امام خمینی (ره) شده و تحویل نمایندگان وزارت بهداشت شد.
                           ",https://www.asriran.com/003V1Y
834243,۱۴۰۱/۰۱/۲۰,فرهنگی/هنری,"کنسرت همایون شجریان با ""سیاوش"" در دبی",همایون شجریان، پیش از این و همزمان با آغاز قرن جدید در کشورهای بلژیک، فرانسه و هلند به اجرای برنامه پرداخته بود.,"کنسرت گروه موسیقی «سیاوش» به سرپرستی و خوانندگی همایون شجریان، ۱۲ اردیبهشت (دوم می ۲۰۲۲) در دبی برگزار می‌شود.
به گزارش ایرنا، همایون شجریان، پیش از این و همزمان با آغاز قرن جدید در کشورهای بلژیک، فرانسه و هلند به اجرای برنامه پرداخته بود.
مهیار طریحی (نوازنده سنتور)، حسین رضایی‌نیا (نوازنده دف)، آیین مشکاتیان (نوازنده تنبک)، مهرزاد اعظمی‌کیا (نوازنده کمانچه) و آزاد میرزاپور (نوازنده تار و عود) از جمله هنرمندانی هستند که در این مجموعه کنسرت‌ها، شجریان را همراهی می‌کردند.
گروه سیاوش به سرپرستی همایون شجریان از جمله مجموعه‌های شناخته شده موسیقی ایرانی طی سال‌های گذشته است که در سال‌های آغازین دهه ۹۰ اجراها و برنامه‌های زنده زیادی را پیش روی مخاطبان قرار دادند که از آن جمله می‌توان به مجموعه کنسرت‌های آیینه‌ها به آهنگسازی کیخسرو و سهراب پورناظری اشاره کرد.
 
همایون شجریان شهریور سال ۱۳۹۱ بود که پس از تشکیل این مجموعه موسیقایی گفته بود: «همیشه دوست داشتم گروهی مثل گروه آوا که پدرم آن را تاسیس کرده بودند، پی‌ریزی کنم و این گروه جایی باشد تا آثار هر آهنگسازی در آن اجرا شده و نوازندگان مختلف در آن هنرنمایی کنند. من هم نام این گروه را سیاوش گذاشتم و فعالیتم را با این گروه آغاز می‌کنم.»                           ",https://www.asriran.com/003V1X
834240,۱۴۰۱/۰۱/۲۰,عمومی,نحوه عملکرد دستگاه پیوند زن دو نوع گیاه با هم (فیلم),ویدئویی از یک دستگاه متفاوت برای انجام عمل پیوند زدن گیاهان منتشر شده است.,"کد ویدیو  دانلود    فیلم اصلی          
پیوند، فنی است که توسط آن بخشی از یک گیاه بر روی بخشی از گیاه دیگر متصل می‌شود که در ابتدا یک بافت از گیاهی جدا شده و بر روی گیاه دیگری رشد داده می‌شود.
در ادامه، دستگاهی را مشاهده می‌کنید که عمل پیوند زدن گیاهان را سرعت بخشیده است.                           ",https://www.asriran.com/003V1U
834241,۱۴۰۱/۰۱/۲۰,اجتماعی ,جریمه برای فروشندگان بلیت سینما و سفرهای هوایی که از سامانه «ایران من» استعلام نکنند,فروشندگان بلیت سینما، کنسرت و سفرهای (هوایی، ریلی و دریایی) که از سامانه ایران من استعلام نگیرند یا بر خلاف نتیجه استعلام عمل کنند، جریمه مالی می‌شوند.,"سخنگوی ستاد ملی مقابله با کرونا گفت: فروشندگان بلیت سینما، کنسرت و سفرهای (هوایی، ریلی و دریایی) که از سامانه ایران من استعلام نگیرند یا بر خلاف نتیجه استعلام عمل کنند، جریمه مالی می‌شوند.
به گزارش خبرنگار ایرنا، عباس شیراوژن روز شنبه در حساب کاربری خود در توییتر اظهار داشت: در نظر گرفتن جریمه مالی برای فروشندگان بلیت سینما، کنسرت و سفرهای (هوایی، ریلی و دریایی) که از سامانه ایران من استعلام نگیرند یا برخلاف نتیجه استعلام عمل کنند از جمله نکاتی بود که در جلسه امروز ستاد ملی مقابله با کرونا مطرح شد.
وی اظهار داشت: همچنین در این جلسه مطرح شده که هرچند آموزش حضوری مدارس و دانشگاه‌ها، سختی‌هایی دارد ولی باید با جدیت پیگیری شود. تعداد کشورهایی که مدارس آنها همچنان مجازی برگزار می‌شود، انگشت شمار است.
شیراوژن ضمن تقدیر از همه دستگاه‌هایی که با تلاش شبانه‌روزی شرایطی را فراهم کردند که ۵۰ درصد سفرهای مردم بیشتر شود ولی ۲۰ درصد از تعداد جانباختگان کاسته شود گفت: نوبت سوم واکسیناسیون علیه کرونا نیز باید به صورت فعالانه و جدی‌تر از گذشته دنبال شود.
به گزارش ایرنا، براساس اعلام مرکز روابط عمومی وزارت بهداشت، درمان و آموزش پزشکی، در ۲۴ ساعت گذشته، ۴۹ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۵۷۷ نفر رسید.
همچنین بر اساس معیارهای قطعی تشخیصی، یک هزار و ۷۵۷ بیمار جدید مبتلا به کووید۱۹ در کشور شناسایی شد و مجموع بیماران کووید۱۹ در کشور به ۷ میلیون و ۱۸۸ هزار و ۷۴۹ نفر رسید.
تا کنون ۶۴ میلیون و ۵۸ هزار و ۴۵۲ نفر دُز اول، ۵۷ میلیون و ۱۲۰ هزار و ۴۸۵ نفر دُز دوم و ۲۶ میلیون و ۴۹۴ هزار و ۱۵۵ نفر، دُز سوم واکسن کرونا را تزریق کرده اند و مجموع واکسن های تزریق شده در کشور به ۱۴۷ میلیون و ۶۷۳ هزار و ۹۲ دُز رسید.                           ",https://www.asriran.com/003V1V
834239,۱۴۰۱/۰۱/۲۰,فرهنگی/هنری,زنان پیشتاز نامزدی نهایی جایزه بوکر بین‌المللی شدند,برنده نهایی جایزه بوکر بین‌المللی سال ۲۰۲۲ در تاریخ ۲۶ می (۵ خرداد) طی مراسمی در شهر لندن معرفی می‌شود.,"کتاب جدید «اولگا توکارچوک» نویسنده برنده نوبل در کنار پنج اثر دیگر برای کسب جایزه بوکر بین‌المللی (ویژه بهترین اثر داستانی ترجمه‌شده به زبان انگلیسی) رقابت خواهند کرد.

به گزارش ایسنا به نقل از نیویورک تایمز، «کتاب‌های جیکوب» نوشته «اولگا توکارچوک» نویسنده لهستانی برنده نوبل ادبیات سال ۲۰۱۸ با ترجمه‌ای از «جنیفر کرافت»، «بهشت» از «میکو کاواکامی» نویسنده ژاپنی و ترجمه «ساموئل بت»، «النا می‌داند» نوشته «کلودیا پینیرو» نویسنده جنایی‌نویس اهل کشور آرژانتین با ترجمه «فرانسس ریدل»، «نام جدید» نوشته «جان فاس» نویسنده نروژی با ترجمه «دیموین سریلز»، «خرگوش نفرین‌شده» نوشته «بورا چانگ» و ترجمه «آنتون هور» از زبان کره‌ای به انگلیسی و «مقبره شن» نوشته «گیتانجالی شری» نویسنده هندی با ترجمه «دیزی راکول» شش اثری هستند که برای کسب جایزه بوکر بین‌المللی، مهم‌ترین جایزه ادبی جهان در عرصه آثار داستانی ترجمه‌شده به زبان انگلیسی رقابت می‌کنند.
در میان شش نامز نهایی جایزه بوکر بین‌المللی امسال پنج اثر متعلق به نویسندگان زن است.
جایزه بوکر بین‌المللی که به ادبیات داستانی ترجمه‌شده به زبان انگلیسی اختصاص دارد در سال ۲۰۰۵ به منظور تکمیل جایزه اصلی «بوکر» آغاز به کار کرد. سال گذشته «در شب خون همه سیاه است» نوشته «دیوید دیوپ» نویسنده فرانسوی با ترجمه «آنا موسکوواکیس» برنده جایزه بوکر بین‌المللی شد.
برنده نهایی جایزه بوکر بین‌المللی سال ۲۰۲۲ در تاریخ ۲۶ می (۵ خرداد) طی مراسمی در شهر لندن معرفی می‌شود.
                           ",https://www.asriran.com/003V1T
834238,۱۴۰۱/۰۱/۲۰,ورزشی,توقف دیدار لیگ جزیره برای افطار بازیکن مسلمان (فیلم),دیدار تیم‌های برنلی و اورتون به دلیل افطار یکی از بازیکنان مسلمان برای لحظاتی متوقف شد.,"کد ویدیو  دانلود    فیلم اصلی          
دیدار دو تیم برنلی و اورتون در شرایطی با شکست ۳ بر ۲ شاگردان فرانک لمپارد همراه بود که در جریان این بازی نیز اتفاق متفاوتی رخ داد.
در اواسط این مسابقه زمان افطار فرا رسید و به همین خاطر بازی چند دقیقه متوقف شد تا عبدولای دوکوره هافبک مالیایی اورتون افطارش را باز کند. این اتفاق، صحنه‌ای به یاد ماندنی را در ورزشگاه گودیسون‌پارک خلق کرد.
                            ",https://www.asriran.com/003V1S
834237,۱۴۰۱/۰۱/۲۰,سیاست خارجی,وزیر خارجه امارات: به هیچ طرفی اجازه اقدامات خرابکارانه علیه همسایگان‌ نخواهیم داد,شیخ عبدالله بن زاید آل نهیان در گفت‌وگوی تلفنی با حسین امیرعبداللهیان، وزیر خارجه کشورمان خواهان بررسی فرصت های همکاری مشترک شد.,"شیخ عبدالله بن زاید آل نهیان وزیر امور خارجه امارات ابراز امیدواری کرد روابط ریشه دار دو کشور ایران و امارات در سال جدید بیش از پیش گسترش یابد.
به گزارش ایسنا، شیخ عبدالله بن زاید آل نهیان در گفت‌وگوی تلفنی با حسین امیرعبداللهیان، وزیر خارجه کشورمان ضمن تبریک متقابل ماه پر خیر و برکت رمضان، با اشاره به منافع مشترک دو کشور در توسعه روابط فی مابین در عرصه های مختلف، خواهان بررسی فرصت های همکاری مشترک شد.
وزیر امور خارجه امارات در مورد شرائط جدید منطقه نیز گفت که طی هفته های اخیر شاهد بهبود شرائط در منطقه هستیم و دیدار رئیس جمهور بشار اسد از امارات و برقراری آتش بس موقت در یمن فرصتی برای همه طرفها فراهم کرده است تا از آن برای توسعه و پیشرفت و پرهیز از افزایش تنش بهره برداری نمایند.وزیر امور خارجه امارات در این گفتگو تاکید کرد، امارات متحده عربی به هیچ طرفی اجازه اقدامات خرابکارانه یا تحریک آمیز از خاک خود بر علیه کشورهای همسایه امارات را نخواهد داد.                           ",https://www.asriran.com/003V1R
834236,۱۴۰۱/۰۱/۲۰,بین الملل,هشدار دبیرکل ناتو در باره تشدید جنگ اوکراین,ینس استولتنبرگ دبیرکل ناتو برخلاف سخنگوی کرملین که برای پایان جنگ اوکراین در آینده قابل پیش بینی، ابراز امیدواری کرده، هشدار داده که این جنگ وارد مرحله خطرناک تری می شود که شاید چندین سال ادامه یابد.,"ینس استولتنبرگ دبیرکل ناتو برخلاف سخنگوی کرملین که برای پایان جنگ اوکراین در آینده قابل پیش بینی، ابراز امیدواری کرده، هشدار داده که این جنگ وارد مرحله خطرناک تری می شود که شاید چندین سال ادامه یابد.
به گزارش روز شنبه ایرنا از تارنمای بیزینس اینسایدر؛ دبیرکل سازمان پیمان آتلانتیک شمالی ""ناتو"" در گفت وگو با شبکه ان پی آر آمریکا هشدار داده که جنگ اوکراین شاید سال ها به طول انجامد و وحشیانه تر و بی رحمانه تر شود.
وی افزوده است که ولادیمیر پوتین رئیس جمهوری روسیه هدف کلی خود را که تصرف کامل اوکراین است، تغییر نداده و بنابراین احتمال اینکه شاهد درگیری های بسیار سنگین تر وشدیدتر در روزهای آینده باشیم، وجود دارد.
این مقام ارشد ناتو؛ موافقت پوتین را برای مشارکت با حسن نیت در مذاکرات برای یافتن راه حل سیاسی برای این بحران بعید دانست و افزود: بنابراین باید آماده جنگ درازمدتی باشیم که به سختی می توان آن پیش بینی کرد. جنگ ها همیشه غیرقابل پیش بینی هستند و این جنگ هم شاید ماه ها و حتی سال ها به درازا بکشد.
از سوی دیگر خبرگزاری تاس روسیه به نقل از دیمیتری پسکوف سخنگوی پوتین گزارش داده که عملیات ویژه نظامی روسیه در اوکراین ممکن است به زودی به پایان رسید، زیرا این کشور در مسیر دستیابی به اهداف خود در اوکراین پیشروی می کند.
وی افزوده که این عملیات ادامه دارد و به اهداف دست می یابد. ما هم از جنبه نظامی به صورت پیشروی عملیات و هم از جنبه دیگر در مذاکرات هیئت روس با همتایان اوکراینی، دستاوردهای چشمگیری داشته ایم.
پسکوف به شبکه اسکای نیوز نیز گفته بود که ارتش روسیه بیشترین تلاش خود را برای پایان دادن به این عملیات بکار بسته و ما امیدواریم که در روزهای پیش رو و آینده قابل پیش بینی، این عملیات چه با دستیابی به اهداف یا از طریق مذاکره میان هیئت های روسیه و اوکراین، به پایان برسد.
وی در باره اینکه آیا واقعا امکان پایان این جنگ در چند روز آینده وجود خواهد داشت، گفت: ما در باره آینده قابل پیش بینی سخن می گوئیم و در عین حال به تلفات چشمگیر نیروهای روسیه در این عملیات هم اذعان کرد.
ناتو برآورد می کند که از هنگام آغاز درگیری در ۶ هفته پیش (۲۴ فوریه/ ۵ اسفند ماه) تاکنون میان هفت هزار تا ۱۵ هزار نظامی روس جان خود را از دست داده که شامل شماری از فرماندهان ارشد ارتش روسیه می شود.
بر اساس تازه ترین آمار سازمان ملل متحد؛ تاکنون در این جنگ دستکم یک هزار و ۶۱۱ غیرنظامی جان خود را از دست داده و بیش از چهار میلیون و ۳۰۰ هزار تن از اوکراین گریخته اند.
کشورهای غربی و اوکراین با متهم کردن مسکو به ارتکاب جنایت های جنگی، عضویت روسیه را در شورای حقوق بشر سازمان ملل متحد تعلیق کردند. این کشور بارها اعلام کرده که مناطق غیرنظامی را هدف حملات نظامی قرار نداده است.
استولتنبرگ سه شنبه گذشته هشدار داده بود که روسیه اقدام به تهاجم متمرکز به منطقه دونباس در شرق اوکراین خواهد کرد که استان های لوهانسک و دونتسک آن از سال ۲۰۱۴ برای جدایی از این کشور مبارزه می کنند.
وی پیش بینی کرده که روسیه در هفته های آتی برای تصرف سراسر دونباس و ایجاد پل زمینی به شبه جزیره کریمه، در شرق و جنوب اوکراین عملیات انجام دهد.                           ",https://www.asriran.com/003V1Q
834235,۱۴۰۱/۰۱/۲۰,بین الملل,اعلام تصمیم ایتالیا برای بازگشایی سفارتش در کی یف,"ایتالیا قصد دارد سفارتخانه اش را در شهر کی یف پایتخت اوکراین بلافاصله بعد از مناسبت "" عید پاک"" (28 فروردین) بازگشایی کند.","ایتالیا بر اساس اعلام وزیر امور خارجه این کشور قصد دارد طی چند روز آینده سفارتخانه اش را در پایتخت اوکراین بازگشایی کند.
به گزارش ایسنا، به نقل از خبرگزاری رویترز، لوئیجی دی مایو، وزیر امور خارجه ایتالیا امروز (شنبه) اظهار کرد، کشورش قصد دارد سفارتخانه اش را در شهر کی یف پایتخت اوکراین بلافاصله بعد از مناسبت "" عید پاک"" (28 فروردین) بازگشایی کند.
دی مایو بعد از نشستی در محل وزارت امور خارجه کشورش که با هدف بحث درباره جنگ اوکراین برگزار شد عنوان کرد:‌ما آخرین کسانی بودیم که کی یف را ترک کردیم و جزو اولین کسانی هستیم که به آنجا برمی گردیم.
او خاطر نشان کرد: همزمان ما باید فشار های دیپلماتیک را با هدف آوردن ولادیمیر پوتین رئیس جمهور روسیه به پای میز مذاکره و دستیابی به یک آتش بس تشدید کنیم.                           ",https://www.asriran.com/003V1P
834234,۱۴۰۱/۰۱/۲۰,ورزشی,"""نیمار"" صدای مالکان قطری را هم درآورد",بیش از ۵۰۰ میلیون یورو برای نیمار هزینه شده است ضمن اینکه این تنها پرداختی نیست که دوحه به نیمار داده است.,"سبک زندگی و عملکرد ضعیف مهاجم برزیلی پاری سن ژرمن، علاوه بر اینکه باعث نارضایتی منتقدان و تماشاچیان شده، ‌ صدای مالکان قطری این باشگاه را هم درآورده است.
به گزارش روز شنبه خبرنگار ورزشی ایرنا، دوحه از سبک زندگی و عملکرد ضعیف نیمار خسته شده و به دنبال راهکاری برای رفع این معضل می گردد. ضمن اینکه احساس می کند نیمار، ماندن در پاریس را به پاری سن ژرمن ترجیح می دهد.
درباره این موضوع، تارنمای اسپانیایی «مارکا» نوشت: ‌نیمار جونیور مهاجم برزیلی پاری سن ژرمن، ۲۲۲ میلیون یورو از زمان جدایی از بارسلونا و پیوستن به پاری سن ژرمن دریافت کرده و خواستار افزایش دستمزد است در حالی که نتوانسته انتظارات را برآورده کند. موضوعی که عصبانیت مالکان قطری پاری سن ژرمن را برانگیخته است.
به نوشته تارنمای مارکا، ‌ در مجموع و در پنج فصل، بیش از ۵۰۰ میلیون یورو برای نیمار هزینه شده است ضمن اینکه این تنها پرداختی نیست که دوحه به نیمار داده است بلکه برای ترک بارسا، به او قول قراردادهای دیگر، تبلیغات و دستمزد خوب داده بودند.
این تارنمای اسپانیایی خاطرنشان کرد: پس از تساوی پاری سن ژرمن با رئال مادرید، به نظر می رسد که فقط امباپه از محبت هواداران و توجه سران پاریسی برخوردار است و مصمم به آخرین تلاش برای حفظ او هستند. در عین حال، هیچ سناریویی با نیمار منتفی نیست اما باید یک فصل دیگر به پرداخت ادامه دهد.
خستگی و وازدگی مالکان قطری پاری سن ژرمن و شعارها و انتقادهای هواداران پاری سن ژرمن در دیدار های اخیر تیم علیه نیمار در حالی است که خبرها حکایت از ماندن نیمار در این باشگاه می دهند.                           ",https://www.asriran.com/003V1O
834231,۱۴۰۱/۰۱/۲۰,بین الملل,پاکستان بنیان‌گذار «لشکر طیبه» را به ۳۱ سال حبس محکوم کرد,مجازات‌های حافظ سعید با این پرونده و مجازات‌هایی که از قبل به او داده شده، به‌صورت همزمان اجرا می‌شود.,"دادگاهی در پاکستان رهبر گروه شبه‌نظامی «لشکر طیبه» را که توسط آمریکا و هند به عنوان مسئول حمله‌ای مرگبار در سال ۲۰۰۸ در هند معرفی می‌شود، به اتهام تامین مالی تروریسم به ۳۱ سال زندان محکوم کرد.

به گزارش ایسنا، به نقل از خبرگزاری رویترز، حافظ محمد سعید، بنیان‌گذار گروه لشکر طیبه در چندین مورد در دو پرونده مجرم شناخته شد، اما با توجه به اینکه در حال حاضر نیز در حبس به سر می‌برد و اینکه محکومیت‌هایش به صورت همزمان اجرا می‌شود، مشخص نبود که در حکم جدید با چند سال زندان مواجه است.
در دستور این دادگاه در پاکستان آمده است: مجازات‌های حافظ سعید با این پرونده و مجازات‌هایی که از قبل به او داده شده، به‌صورت همزمان اجرا می‌شود.
سعید که در سال ۲۰۲۰ نیز به جرائم مشابه، گناهکار شناخته شده بود، هم‌اکنون در زندان به ‌سر می‌برد.
او - که در یک دهه گذشته بارها به حبس رفته و آزاد شده است - هرگونه فعالیت در زمینه نظامی‌گری را رد می‌کند، از جمله حملات نوامبر ۲۰۰۸ در بمبئی که در آن مهاجمانی از پاکستان، ۱۶۰ تن را به قتل رساندند.
دولت آمریکا برای اطلاعاتی که به محکوم کردن حافظ سعید کمک کند، ۱۰ میلیون دلار جایزه گذاشت.
این حکم اخیر، در حالی اعلام می‌شود که پاکستان به‌ دنبال در امان ماندن از لیست سیاه گروه ویژه اقدام مالی یا «اف‌اِی‌تی‌اِف» است. اسلام‌آباد از سال ۲۰۱۸ در «لیست خاکستری» این سازمان قرار دارد.
هند مکررا از پاکستان خواسته است تا سعید را به اتهام نقش داشتن در حملات ۲۰۰۸ در بمبئی، به هند تحویل دهد، اما اسلام‌آباد با این در خواست مخالفت کرده است.
                           ",https://www.asriran.com/003V1L
834232,۱۴۰۱/۰۱/۲۰,اجتماعی ,بررسی ۳ دهه عملکرد نظام سلامت ایران/ افزایش ۱۱۰ درصدی مرگ‌های مرتبط با آلودگی هوا در تهران,سیاست های جمعیتی نباید شامل محدودیت در دسترسی به اقدامات پیشگیری از بارداری که ممکن است زندگی زنان مبتلا به بیماری های مزمن را به خطر بیندازد، باشد.,"نتایج مطالعات ۳۵۰ محقق علوم پزشکی کشور با همکاری محققان بین‌المللی نشان می‌دهد نظام سلامت ایران با وجود دستاوردهای ارزشمند طی سه دهه گذشته در کنترل بیماری‌های واگیر، با چالش‌های جدی در زمینه بیماری‌های غیرواگیر و افزایش مرگ‌های زودرس به ویژه در ارتباط با آلودگی هوا مواجه است.
 
به گزارش ایرنا از پژوهشکده بیماری های گوارش و کبد دانشگاه علوم پزشکی تهران، نتایج مطالعات ۳۵۰ محقق علوم پزشکی کشور با همکاری محققان بین المللی نشان می دهد نظام سلامت ایران با وجود دستاوردهای ارزشمند طی سه دهه گذشته به ویژه کنترل چشمگیر بار بیماری های واگیر، با چالشها و تهدیدات بهداشتی جدی در زمینه بیماری های غیرواگیر و افزایش مرگ های زودرس عمدتا ناشی از بیماری های قلبی عروقی، سکته های قلبی و مغزی، افزایش مرگ های مرتبط با آلودگی هوا و روند فزاینده عوامل خطر متابولیک مواجه بوده است.
 
این مطالعه که نتایج آن ۱۷ فروردین  ۱۴۰۱ (۶ آوریل ۲۰۲۲) طی مقاله ای تحت عنوان  Health system performance in Iran: a systematic analysis for the Global Burden of Disease Study ۲۰۱۹ در مجله «لنست» منتشر شده است، ضمن بررسی مهمترین تحولات موثر بر نظام سلامت ایران طی سال های ۱۳۹۸ – ۱۳۶۹ (۱۹۹۰ تا ۲۰۱۹) و دستاوردهای چشمگیر حاصله طی این سه دهه، همچنین با هدف هدایت نظام مراقبت های بهداشتی کشور به سمت سیاستگذاری های مبتنی بر شواهد، اولویت بندی سیاست ها بر اساس چالش های مهم فعلی و نوظهور و نیز کاهش نابرابری‌ ها در توزیع شاخص های سلامت، بار بیماری های واگیر و غیرواگیر در ایران را برآورده کرده است.
 
افزایش ۱۱۰ درصدی مرگ‌های ناشی از بیماری های مرتبط با آلودگی هوا در استان تهران
 
تغییرات زیست محیطی و اکولوژیکی و خطرات عمده ناشی از آلودگی ذرات معلق، از جمله عوامل خطر اصلی محیطی و دارای تاثیرات عمده بر وضعیت سلامت ایرانیان و افزایش بار بیماری های مرتبط با آلودگی هوا طی دهه های گذشته بوده است.
 
به گفته دکتر ملک زاده، محقق ارشد مطالعه حاضر، در سال ۲۰۱۹، آلودگی ذرات معلق، پنجمین عامل از دست رفتن عمر به علت ناتوانی ناشی از بیماری های مرتبط با آلودگی هوا (۱۳۸ هزار سال) و مرگ های ناشی از آن (۵ هزار مرگ) در استان تهران به عنوان استانی با جمعیت زیاد بوده است. سهم ذرات معلق محیطی در از دست رفتن عمر به علت ناتوانی و مرگ و میر ناشی از بیماری های مرتبط با آلودگی هوا در استان تهران طی سی سال گذشته ، ۴۶.۷ درصد و ۱۱۰ درصد افزایش داشته اند.
 
استاد دانشگاه علوم پزشکی تهران گفت: طبق برآوردهای مطالعه بیماری‌های قلبی عروقی، دیابت، بیماری‌های مزمن کلیوی، بیماری‌های مزمن تنفسی، عفونت‌های تنفسی و سرطان ها از جمله بیماری های مهم مرتبط با افزیش آلودگی هوا در استان تهران هستند.
 
این مطالعه، کاهش سهم قابل توجه تاثیرات نامطلوب آلودگی هوا در اقتصاد و سلامت ایران را نیازمند اجرای دقیق تر اقدامات قانونی و تجزیه تحلیل مداوم و دقیق داده های زیست محیطی می داند.
 
کنترل و کاهش چشمگیر بار بیماری‌های عفونی تا ۹۳ درصد
 
دکتر ملک زاده همچنین از مهمترین دلایل افزایش سن امید به زندگی در ایران را کاهش قابل توجه بار بیماری های عفونی به ویژه مالاریا، سرخک و دیفتری، کاهش مرگ و میر مادران و کودکان و همچنین کاهش نرخ استاندارد شده سنی مرگ و میر به علل همه بیماری ها طی سه دهه گذشته به دنبال توسعه نظام مراقبتهای بهداشتی دانست و گفت: تقریباً در تمام زیرمجموعه های بیماری های واگیر، کاهش قابل توجه ۵۹ تا ۹۳ درصدی رخ داده است؛ به طوری که سال های زندگی توام با ناتوانی ناشی از اختلالات نوزادی در ایران ۸۱ درصد،  اختلالات مادری ۶۸ درصد و  بیماری های مرتبط با کمبودهای تغذیه ای - از جمله کمبود آهن و کمبود پروتئین در رژیم غذایی – ۶۰ درصد کاهش یافته است.
 
به گفته وی، کاهش شدید سه عامل خطر مهم محیطی: آب آشامیدنی ناسالم ، سرویس بهداشتی ناایمن و آلودگی هوای خانه ، به دنبال توسعه شبکه آب و فاضلاب و خطوط گازرسانی در کشور و همچنین اجرای موفق برنامه های واکسیناسیون همگانی «اوریون- سرخک- سرخجه » و واکسیناسیون علیه عفونت ویروسی مانند «هپاتیتB» در سال ۱۳۷۲ از سیاست‌های بهداشتی بسیار موثر ایران در کاهش بار بیماری‌های عفونی و افزایش سن امید به زندگی بوده است.
 
محقق ارشد مطالعه حاضر تاکید کرد: از آن جا که برنامه هایی مانند واکسیناسیون همگانی علیه بیماری ها، تاثیرات خود را در سالهای بعد نشان می دهند، بیشترین میزان افزایش سن امید به زندگی در ایران مربوط به ۱۰ سال اخیر بوده است.
 
اجرای چهار سیاست مهم بهداشتی برای دسترسی به پوشش همگانی سلامت
 
بر اساس این مطالعه، نظام سلامت ایران طی چهار دهه گذشته، علی رغم مواجهه با چندین تحول مهم تاریخی از جمله وقوع انقلاب اسلامی، جنگ تحمیلی هشت ساله عراق علیه ایران به عنوان طولانی ترین جنگ قرن بیستم و تحریم های بین المللی طولانی مدت آمریکا و متحدانش علیه ایران در شرایطی که این کشور پس از پایان جنگ، در تلاش برای افزایش سرانه تولید ناخالص داخلی  و ورود به عصر سرمایه گذاری عظیم در زیرساخت ها و توسعه اقتصادی و اجتماعی بود، توانست در مسیر دستیابی به پوشش همگانی سلامت سیاست‌هایی را در چند حوزه اصلی «توسعه مراقبت‌های بهداشتی، اولیه، ثانویه و ثالثه»، «آموزش متخصصان و مراقبان بهداشتی» و «توسعه تحقیقات پزشکی» به اجرا درآورد که هر یک از سیاست ها دستاوردهای مهمی را به همراه داشته است.
 
افزایش سن امید به زندگی در ایران به ۷۸ سال و کاهش قابل توجه شکاف بین استانی
 
به گفته دکتر رضا ملک زاده، استاد ممتاز دانشگاه علوم پزشکی تهران و محقق ارشد این مطالعه، از جمله مهمترین دستاوردهای توسعه مراقبتهای بهداشتی در ایران، افزایش سن امید به زندگی از بدو تولد در هر دو جنس - تطبیق یافته با الگوهای استانی و جنسیت - از ۶۹ سال در ۱۳۷۰ به ۷۸ سال در حال حاضر است.
 
وی افزود: سن امید به زندگی در زنان ایران ( ۷۹.۶ سال )، بیشتر از مردان (۷۶.۱) است. همچنین طی این مدت، شکاف بین بیشترین و کمترین سن امید به زندگی در استانها، از ۱۲.۵ سال به ۸.۲ سال رسیده که نشان از افزایش آن در تمام استانهای ایران دارد.
 
کاهش پیوسته نرخ باروری
 
با وجود دستاوردهای چشمگیر ایران در برخی حوزه های مهم نظام سلامت بویژه کنترل بار بیماری های واگیر ، کشور با چندین تهدید بهداشتی مواجه است. بر اساس نتایج مطالعه انجام شده، طی سه دهه گذشته، جمعیت ایران از ۵۸.۵ میلیون در ۱۳۶۹ به ۸۴.۳ میلیون نفر در ۱۳۹۸ رسیده، اما این کشور در حال حاضر با چالش «کاهش  پیوسته نرخ باروری و پیری جمعیت در آینده » روبه روست.
 
به گفته دکتر فرشاد فرزادفر، نویسنده اصلی مطالعه، ایران، قبل از وقوع جنگ تحمیلی، کاهش نرخ باروری را تحت تاثیر سیاست «کاهش فرزندآوری تجربه کرده است؛ اما پس از پایان جنگ و در طول سه دهه گذشته، مجددا سیاست «فرزندآوری بیشتر» را مورد حمایت قرار داده است؛ با وجود این حمایتها، نرخ باروری کلی در ایران طی سه دهه گذشته، به طور پیوسته با کاهش مواجه بوده و از ۴.۲ به ۱.۸ تولد به ازای هر زن رسیده است و این امر منجر به نگرانی از پیری جمعیت در آینده شده است.
 
وی تاکید دارد: سیاست های جمعیتی نباید شامل محدودیت در دسترسی به اقدامات پیشگیری از بارداری که ممکن است زندگی زنان مبتلا به بیماری های مزمن را به خطر بیندازد، باشد.
 
افزایش ۸۸ درصدی شمار مرگ‌های ناشی از بیماری‌های «غیرواگیر» در گذار اپیدمیولوژیکی سه دهه گذشته
 
نویسندگان مطالعه حاضر تصریح می کنند که ایران همانند بسیاری از کشورها، در حال حاضر با انتقال اپیدمیولوژیکی (تغییر بار بیماری ها و خطرات سلامت از  بیماری‌های واگیر، مادرزادی، نوزادی و تغذیه ای به بیماری‌های غیرواگیر) و نگرانی از رشد این بیماری ها مواجه است.
 
دکتر فرزادفر، نویسنده اول مطالعه حاضر در همین زمینه گفت: در سال ۱۳۹۸ ، ۳۲۶ هزار و ۵۰۸ نفر در ایران جان خود را  به علت بیماری‌های غیرواگیر از دست داده اند که نشان می دهد به دلیل گذار اپیدمیولوژیکی و انتقال بار بیماری ها از واگیر به غیرواگیر، شمار مرگهای ناشی از بیماری های غیرواگیر در سه دهه گذشته، ۸۸ درصد افزایش داشته است.
 
وی افزود: طی سه دهه گذشته  تعداد سالهای از دست رفته عمر به علت ناتوانی ناشی از همه بیماری ها (واگیر و غیرواگیر) به ۱۹.۸ میلیون سال رسیده که ۷۸ درصد آن (در مقایسه با ۴۳ درصد در ۱۳۶۹) سهم بیماری های غیرواگیر بوده است. همچنین سالهای از دست رفته عمر به علت ناتوانی ناشی از بیماری های غیرواگیر» با افزایش ۴۴ درصدی، از ۱۰ میلیون به بیش از ۱۵ میلیون سال افزایش یافته است؛ هرچند که نرخ استاندارد شده سنی آن ۲۶ درصد کاهش یافته است.
 
کنترل ناکافی بار بیماری‌های غیرواگیر با وجود قرارگیری در مسیر درست مقابله
 
استاد دانشگاه علوم پزشکی تهران تاکید کرد: تمام شواهد مطالعه حاضر نشان می دهد که سیستم مراقبت های بهداشتی ایران در کنترل بیماری های واگیر، اختلالات مادری و اختلالات نوزادی کاملاً موفق بوده است؛ اما در زمینه بیماری های غیرواگیر، علی رغم قرارگیری در مسیر درست مقابله با این بیماری ها و اجرای اصلاحات مهمی همچون توسعه پوشش سلامت همگانی  و طرح تحول سلامت، با قدرت کافی عمل نکرده است.
 
هدف طرح تحول سلامت، تقویت زیرساخت‌های بهداشتی و بهبود تراکم مراقبت‌های بهداشتی به ویژه در مناطق کمتر برخوردار بوده، اما این طرح برای تأثیرگذاری بر سیستم مراقبت‌های بهداشتی به زمان بیشتری نیاز دارد و این زیرساخت ها باید در زمینه پیشگیری نیز به کار گرفته شوند. تحریم های بین المللی علیه ایران نیز در کنترل ناکافی بیماری های غیرواگیر تاثیرگذار بوده اند. همچنین فقدان ردیف بودجه مشخص و کافی در زمینه کنترل بیماری های غیرواگیر، یک اشکال مهم است و می تواند به پایان برخی طرح ها منجر شود.
 
۳۷ درصد مرگ‌های زودرس ایران، ناشی از چهار بیماری اصلی
 
اما یکی از مهمترین نگرانی های پیش روی نظام سلامت ایران در زمینه بیماری های غیرواگیر، مرگهای زودرس زیر ۷۰ سال و خیلی زودرس زیر ۵۰ سال است.
 
دکتر ملک زاده، محقق ارشد مطالعه حاضر و مجری مطالعه «پیشگیری از بیماری های قلبی و سکته های قلبی و مغزی» در ایران در این باره گفت: شمار مرگ های زودرس (۳۰ تا ۷۰ سال) به دلیل چهار بیماری غیرواگیر اصلی (سرطان ها، بیماری های قلبی عروقی، بیماری های مزمن تنفسی و دیابت) از حدود ۶۷ هزار (۵۳ درصد مرگهای ناشی از کل بیماری های غیرواگیر در همه سنین) در سال ۱۳۶۹ به  ۱۰۱ هزار مورد (۳۷ درصد) در سال ۱۳۹۸ رسیده که نشان می دهد اگرچه مرگهای زودرس ناشی از بیماری های غیرواگیر در نسبت کلی با کاهش مواجه بوده ، اما تعداد آنها افزایش یافته است.
 
بیماری های قلبی عروقی عامل نیمی از مرگ‌های زودرس ایران/ کاهش سهم مرگهای زودرس به ۱۱ درصد تا ۲۰۲۵ با روند فعلی قابل دستیابی نیست
 
دکتر ملک زاده افزود: بیماری های قلبی عروقی و سکته های قلبی و مغزی، بالاترین رتبه را  در بین علل مرگهای زودرس ناشی از بیماری غیرواگیر در ایران دارند و عامل ۵۵ درصد مرگ های زودرس در سال ۱۳۹۸ بوده اند.
 
به گفته محقق ارشد مطالعه حاضر، شمار مرگهای زودرس در ایران درحالی نگران کننده است که بر اساس اهداف توسعه پایدار سازمان بهداشت جهانی (SDGs) در بخش سلامت، سهم مرگ‌های زودرس از کل مرگها در ایران تا سال ۲۰۲۵  باید به ۱۱.۶ درصد کاهش یابد که با روند فعلی قابل دستیابی نخواهد بود.
 
بیماری های ایسکمیک قلبی عامل نخست سالهای از دست رفته عمر ایرانی ها / دیابت در راس بیشترین افزایش بار ناتوانی ناشی از بیماری ها
 
استاد دانشگاه علوم پزشکی تهران تاکید کرد: بیماری های ایسکمیک قلبی نقش اصلی را در سالهای از دست رفته عمر ایرانی ها به علت ناتوانی ناشی از بیماری های غیرواگیر در طول ۳۰ سال گذشته در تمام استانها و همه سنین داشته است. همچنین سکته های مغزی، دیابت، کمردرد و اختلالات افسردگی در سطح ملی و استانی ، بیشترین بار سالهای از دست رفته عمر ایرانی ها به علت ناتوانی ناشی از بیماری های غیرواگیر را در سال ۱۳۹۸  به خود اختصاص داده اند که بالاترین میزان افزایش بار ناتوانی ناشی از بیماری ها طی سه دهه گذشته مربوط به دیابت با دو برابر افزایش بوده است.
 
لزوم تسریع در کنترل عوامل خطر شیوع بالای بیماری های قلبی عروقی در ایران
 
دکتر ملک زاده معتقد است سیاستگذاران سلامت باید رویکردهای چند بخشی را برای کنترل شیوع بالای عوامل خطر بیماری های قلبی عروقی در بزرگسالان ایران شامل چاقی و اضافه وزن (۶۰ درصد شیوع) ، چربی خون بالا (۸۰ درصد شیوع)، فشار خون بالا (۵۳ درصد شیوع) اجرا کنند.
 
افزایش بار بیماری های مزمن انسدادی ریوی
 
دکتر نقوی ، محقق موسسه سنجش سلامت آمریکا و نویسنده اصلی مطالعه حاضر  نیز به افزایش بار بیماری های مزمن انسدادی ریوی در ایران طی سه دهه گذشته اشاره کرد  و گفت: تعداد سالهای از دست رفته عمر به علت ناتوانی ناشی از بیماری های انسدادی مزمن ریوی ( با ۵۱۷ در هر ۱۰۰ هزار نفر) و آسم، طی سه دهه گذشته افزایش یافته است
 
مهمترین سرطان های کشنده در ایران
 
استاد دانشگاه واشینگتن در سیاتل آمریکا همچنین افزود: نرخ مرگ و میر استاندارد شده سنی ناشی از سرطانها در ایران، الگوی نوسانی را نشان می دهد . بر اساس یافته های این مطالعه، سرطان های معده ، ریه ، روده بزرگ و پروستات در رتبه های برتر مرگهای ناشی از سرطانها در سال ۱۳۹۸  قرار داشته اند.
 
پیشروی عوامل خطر بیماری‌ها به سمت عوامل متابولیک
 
یکی از چالش های مهم پیش روی نظام سلامت ایران، پیشروی الگوی بار سال های از دست رفته عمر ایرانی ها به علت ناتوانی ناشی از همه علل بیماری ها، به سمت عوامل خطر متابولیک طی سه دهه گذشته بوده است. 
 
دکتر فرشاد فرزادفر، استاد دانشگاه علوم پزشکی تهران و نویسنده اول مطالعه گفت: بر اساس برآوردهای مطالعه انجام شده، ۳۲ درصد سال های از دست رفته عمر به علت ناتوانی ناشی از بیماری های غیرواگیر، حداقل با یک عامل خطر متابولیک مرتبط است که شامل ۲۲ درصد (۴.۴ میلیون سال) عوامل اصلی خطر متابولیک، ۱۷ درصد  عوامل رفتاری (۳.۴ میلیون سال) و ۹.۳ درصد  عوامل محیطی و شغلی (۱.۹ میلیون سال) هستند.
 
وی، گرایش به رفتارهای غذایی ناسالم، پرخوری، بی تحرکی، اضافه وزن و چاقی را از جمله دلایل تغییر الگوی سال های از دست رفته عمر ایرانی ها به علت همه عوامل خطر بیماری های غیرواگیر به سمت عوامل خطر متابولیک برشمرد و تاکید کرد: در مقابل، استفاده از الگوهای جدیدتر و سالم‌تر غذایی برای کاهش مصرف چربی‌های ترانس، روند کاهشی استعمال دخانیات و ممنوعیت مصرف دخانیات در مکان‌های عمومی و محیطهای کاری، سهولت دسترسی به برنامه های غربالگری عوامل خطر متابولیک در بستر سیستم مراقبتهای بهداشتی اولیه و طرح تحول سلامت، می تواند به کنترل تغییر الگوی عوامل خطر بیماری های غیرواگیر به سمت عوامل متابولیک کمک کند.
 
افزایش بار بیماری‌های عفونی مقاربتی و ایدز طی سه دهه گذشته/اعتیاد تزریقی اصلی ترین محرک افزایش اچ آی وی/ایدز
 
با وجود کاهش بار بیماری های عفونی طی سه دهه گذشته در ایران اما نظام سلامت کشور در حال حاضر با افزایش بار بیماری های عفونی اچ آی وی /ایدز و بیماری های عفونی مقاربتی مواجه است.
 
دکتر نقوی، نویسنده اصلی مطالعه در این زمینه گفت: نرخ استاندارد شده سنی سال های از دست رفته عمر به علت ناتوانی ناشی از بیماری اچ آی وی / ایدز و بیماری های عفونی مقاربتی، در اکثر استان های ایران افزایش یافته و نسبت به سه دهه گذشته، ۱۹۸ درصد افزایش یافته است. بیشترین افزایش در سیستان و بلوچستان، لرستان و هرمزگان به ترتیب با ۲۳، ۲۰ و ۱۸ برابر بوده است. کرمانشاه (۲۹۹ در ۱۰۰ هزار) بیشترین و سمنان  (۳.۵ در ۱۰۰ هزار) با کمترین نرخ استاندارد شده سنی سال های از دست رفته عمر به علت ناتوانی ناشی از بیماری اچ آی وی ایدز مواجه هستند.
 
وی با اشاره به سهم بالای اعتیاد تزریقی در افزایش بار بیماری اچ آی وی/ایدز و همچنین انتقال این بیماری از طریق ارتباط جنسی ناسالم و محافظت نشده است، گفت: با وجود پیشرفت های ایران در ارائه خدمات کلینیک های مثلثی به بیماران در شرایط رشد اچ آی وی ایدز طی سال های ۱۳۶۹ تا کنون، اما به دلیل انگ اجتماعی این بیماری، بار آن به میزان قابل توجهی دست کم گرفته شده و اقدامات کنترلی آن ناکافی بوده و الگوی رفتارهای پرخطر و درک ناکافی نسبت به این خطر در جمعیت ایران همچنان وجود دارد.
 
افزایش بار اختلالات روانی و اختلالات مصرف مواد طی سه دهه گذشته
 
یافته های مطالعه حاضر همچنین نشان داده است که نظام سلامت ایران در مواجهه با افزایش نرخ استاندارد شده سنی سال های از دست رفته عمر به علت ناتوانی ناشی از اختلالات روانی (استاندارد شده سنی/۲۳۰۰ در ۱۰۰ هزار) و اختلالات مصرف مواد (۴۰۰ در هر ۱۰۰ هزار) قرار دارد که هر یک به ترتیب ۱.۸ و ۲۰ درصد طی سه دهه گذشته افزایش داشته اند.
 
دکتر نقوی ، نویسنده اصلی مطالعه گفت: سهم «نرخ استاندارد شده سنی سال های از دست رفته عمر ایرانی ها به علت ناتوانی ناشی از این اختلالات» از کل سال های از دست رفته عمر ایرانی ها، ۱۹۴ درصد افزایش داشته است. همچنین اختلالات افسردگی (۸۹۰ در ۱۰۰ هزار)،  اختلالات اضطرابی (۶۹۶ در ۱۰۰ هزار)  و اختلال دوقطبی (۱۷۶ در ۱۰۰ هزار)  بیشترین اختلالات روانی در ایران را شامل می شوند. بیشترین تعداد سالهای از دست رفته عمر به علت ناتوانی ناشی از اختلالات روانی هم، مربوط به اختلال افسردگی،  با افزایش قابل توجه ۱۰۴ درصدی است.
 
وی بیشترین و کمترین تعداد استاندارد شده سنی سالهای از دست رفته عمر به علت ناتوانی ناشی از اختلالات روانی طی سه دهه گذشته را به ترتیب مربوط به استان های استان فارس و آذربایجان شرقی دانست.
 
دکتر نقوی، همچنین مصرف مواد افیونی با افزایش ۱۴۶.۴ درصدی نسبت به سه دهه گذشته را  عامل از دست رفتن حدود ۲۷۰ هزار سال عمر ایرانی ها به علت ناتوانی ناشی از بیماری های مرتبط و آن را مهمترین عامل «اختلالات مصرف مواد»  در حال حاضر اعلام کرد.
 
نویسنده اصلی مطالعه حاضر گفت:  یافته های مطالعه نشان  داد روند مصرف مواد در ایران رو به افزایش است و استانهای همدان، تهران و سیستان و بلوچستان در راس سالهای عمر از دست رفته ایرانی ها به علت ناتوانی ناشی از بیماری های مرتبط با مصرف مواد قرار دارند. 
 
نگرانی ها در مورد افزایش شیوع اختلالات روانی پس از پایان جنگ عراق علیه ایران برجسته تر شده است،  اما به گفته دکتر نقوی،  با وجود بار فزاینده اختلالات روانی و مصرف مواد در ایران  دسترسی به خدمات سلامت روان رشد کافی نداشته است. همچنین تراکم روانپزشکان و روانشناسان در حد مطلوب نبوده است.
 
وی تاکید کرد: اثربخشی خدمات یکپارچه روانپزشکی، باید به طور مرتب و نظام مند مورد ارزیابی قرار گیرد و اقدامات و تلاش ها بر اساس بار اختلالات روانی در سطوح ملی و استانی به شکل مستمر بازنگری شوند.
 
آسیب‌های جاده‌ای در جایگاه دوم علل سال‌های از دست رفته عمر ایرانی‌ها به علت ناتوانی ناشی از بیماری‌ها و عوامل خطر
 
به گزارش پژوهشکده بیماری های گوارش و کبد دانشگاه علوم پزشکی تهران بر اساس یافته های مطالعه، طی سه دهه گذشته، نرخ استاندارد شده سنی آسیبهای جاده ای در ایران در سال ۱۳۹۸  به رتبه  دوم در سال های از دست رفته عمر به علت ناتوانی ناشی از بیماری ها و آسیب ها ( ۱۳۰۲ در ۱۰۰ هزار ) صعود کرده و باعث مرگ ۲۱ هزار و ۱۲۲ نفر طی سال ۲۰۱۹ شده است.
 
دکتر نقوی در این باره گفت: البته نرخ استاندارد شده سنی سالهای از دست رفته عمر و مرگ ناشی از آسیبهای جاده ای ۶۰ درصد کاهش (بیشترین کاهش در فاصله ۲۰۰۰ تا ۲۰۱۵) یافته است.  این کاهش می تواند  با افزایش سرانه تولید ناخالص داخلی مرتبط باشد . طی سی سال گذشته استانهای قم، خراسان رضوی و زنجان ، بیشترین کاهش (۷۰ درصد) در آسیبهای جاده ای را داشته اند و در مقابل، استان تهران بیشترین تعداد موارد جدید تصادفات جاده ای در ۲۰۱۹ و کمترین کاهش را طی سه دهه گذشته  داشته است.
 
به گفته نویسنده اصلی مطالعه حاضر، سیاست‌های کنترل صدمات و آسیب‌های ترافیکی جاده‌ای در ایران، کاستی‌های زیادی را نشان می‌دهد و لزوم اقدامات مؤثرتر برای کاهش بار سنگین  آن را یادآور می شود. میزان پایین استفاده از کمربند ایمنی و کلاه ایمنی  به ترتیب حدود ۷۵ درصد و ۱۴ درصد، عامل اصلی آسیب های ترافیکی در ایران هستند. از سویی دیگر، علیرغم بهبود زیرساخت‌های جاده‌ای، کیفیت پایین وسایل نقلیه داخلی همراه با رفتارهای نادرست رانندگی همچنان به بار آسیب‌های ترافیکی  کمک کرده است.
 
لزوم کاهش نابرابری‌ها در توزیع شاخص‌های سلامت
 
یافته های مطالعه حاضر همچنین حاکی از آن است که سیاست های بهداشتی ایران در تعدیل بار بیماری های غیرواگیر تا حدودی موثر بوده است، اما پیشرفت های برابر در بسیاری از بخش ها و مناطق جغرافیایی محقق نشده و نابرابری در شاخصهای توسعه سلامت همچنان مشاهده می شود.
 
به گفته دکتر نضال صرافزادگان، استاد ممتاز دانشگاه علوم پزشکی اصفهان و از نویسندگان مطالعه، بیمه همگانی سلامت روستایی (۲۰۰۴) و طرح تحول سلامت (۲۰۱۴) از جمله اقدامات موفق ایران در مقابله با نابرابری های بهداشتی بوده که نیازمند زمان بیشتر برای تاثیرگذاری و نیز منابع ایمن ، مدیریت و حمایت بین بخشی است.
 
وی یکی از گام‌های اساسی در کاهش نابرابری ها در توزیع خدمات سلامت را اندازه‌گیری و گزارش‌دهی مستمر دانست و افزود: داده های مناسب در این زمینه ناکافی هستند. تخصیص منابع ، توزیع مساوی آموزش، تقویت زیرساختهای بهداشتی، تغذیه ای  و مراقبت های بهداشتی اولیه در سراسر کشور از دیگر اقدامات لازم است و با توجه به بار همه گیری کووید-۱۹ در سال‌های آینده و تاثیر تحریمها، سیاست‌ها باید بر تقویت زیرساختهای حوزه سلامت متمرکز شوند.
 
تاثیر تحریم‌های بین‌المللی بر مرگ و میر ایرانیان/ بیماران مبتلا به سرطان، قربانی ترین بیماران ایران در تحریم های بین المللی
 
نظام سلامت ایران در طول سی سال گذشته همچنین تحت تاثیر تحریم های بین المللی آمریکا و متحدانش بوده است. تحریمهای سال ۲۰۱۱  بیشترین تأثیر را بر سلامت ایرانیان، بویژه مرگ و میر ناشی از بیماری‌های غیرواگیر داشته است .
 
به اذعان محققان حاضر در مطالعه، یافته ها نشان می دهد مرگ‌ومیرهای ناشی از بیماری های  غیرواگیر طی پنج سال پس از آغاز تحریم‌ها  شیب کاهشی کمتری نسبت به دوره های قبل آن داشته است. این تحریمها منابع دارویی و غیردارویی لازم برای خدمات مراقبت‌های بهداشتی را محدود کرده است. پیگیری پوشش ملی سلامت همگانی (UHC) تحت تاثیر تحریمها کاهش یافته است و برخی از اصلاحات در سیاست های بهداشتی به دلیل کمبود منابع بودجه ای بی تاثیر شده اند.
 
در میان بیماری های غیرواگیر، سرطانها به دلیل کاهش دسترسی به مداخلات دارویی پیشرفته، بیشترین تاثیر را از تحریمهای بین المللی علیه ایران پذیرفته اند. تحریمها اگرچه به طور مستقیم شامل کالاهای بهداشتی و پزشکی نمی شوند اما تاثیر آنها بر تراکنش های مالی خدمات و محصولات، پیامدهای نامطلوبی برای سلامت ایرانیان داشته است.
 
لزوم آمادگی ایران در برابر بیماری های نوظهور
 
پژوهشگران در مطالعه پیش رو همچنین تاکید می کنند سیستم مراقبتهای بهداشتی ایران علاوه بر مدیریت بهتر چالش‌های کنونی و کاهش نابرابری ها در شاخص های توسعه سلامت، باید آمادگی بیشتری برای مواجهه با بیماری‌های نوظهور و همه گیر مانند کووید-۱۹ داشته باشد. طرح تحول سلامت، افزایش دستاوردهای مهمی در زمینه توسعه سلامت همگانی، تراکم تخت‌های بیمارستانی و افزایش بخشهای مراقبتهای ویژه به دنبال داشته و در مدیریت بهتر همه گیری کووید -۱۹ و مقابله با آن موثر بوده، اما این تلاش‌ها ناکافی است.
 
محققان نظام سلامت ایران را نیازمند یک اولویت بندی در زمینه بیماری های غیرواگیر با استفاده از مطالعات دقیق و استاندارد مبتنی بر شواهد می دانند و معتقدند نظام مراقبت های بهداشتی اولیه به تنهایی قادر به مدیریت بیماری های غیرواگیر نیست و نیازمند همکاری بین بخشی بیشتر برای کنترل بیماری های غیرواگیر است.                           ",https://www.asriran.com/003V1M
834191,۱۴۰۱/۰۱/۲۰,فناوری و IT,10 رمزارز برتر در متاورس؛ از دیسنترالند تا استار اطلس (+عکس),محبوبیت روزافزون وب3 موجب ایجاد تعداد زیادی رمزارز جدید شده است، اما کدام یک بیشترین پتانسیل را برای استفاده در متاورس دارند؟,"عصر ایران - متاورس دریچه ای را روی تجربیات جدید و امکانات بی پایان باز کرده و به لطف فناوری بلاک‌چین، می توانید از ارزهای دیجیتال برای خرید و فروش آیتم ها در جهان متاورس استفاده کنید.
محبوبیت روزافزون وب3 موجب ایجاد تعداد زیادی رمزارز جدید شده است، اما کدام یک بیشترین پتانسیل را برای استفاده در متاورس دارند؟ در ادامه برای پاسخ به این پرسش با ما همراه باشید.
دیسنترالند (مانا و لند) 
 
ممکن است قبلا نام دیسنترالند را شنیده باشید زیرا بین علاقمندان به ارزهای دیجیتال و متاورس بسیار محبوب شده است. دیسنترالند یک بستر مجازی سه بعدی مبتنی بر بلاک‌چین اتریوم است. این اساسا به خودی خود یک جهان است که توکن های اصلی آن مانا (MANA) و لند (LAND) هستند.
در دیسنترالند، کاربران می توانند با استفاده از رمزارز مانا اقدام به خرید قطعات زمین کنند که به صورت ان‌اف‌تی ها (توکن های غیرقابل تعویض) وجود دارند. این بستر همچنین دارای بازی است و حتی به کاربران اجازه می دهد بازی های خود را توسعه دهند.
در کنار مانا، کاربران در بستر دیسنترالند می توانند از توکن های لند استفاده کنند. اینها غیرقابل تعویض بوده و نشان دهنده زمینی هستند که می توانید در بستر خریداری کنید. این دو توکن از اجزا جداناپذیر اکوسیستم دیسنترالند هستند، از این رو، در صورت ورود به این بستر به آنها نیاز خواهید داشت.
سندباکس (سند و لند) 
 
همانند دیسنترالند، سندباکس یک جهان مجازی سه بعدی است که روی بلاک‌چین اتریوم ساخته شده است. این بستر مشابه با دیسنترالند عمل می کند و کاربران می توانند جهان های خود را در آن ایجاد کرده و از طریق ان‌اف‌تی ها کسب درآمد کنند. زمانی که کاربری چیزی می سازد، آن را به عنوان یک ان‌اف‌تی ضرب کرده و می تواند برای کسب سود بفروشد.
سندباکس از دو توکن سند (SAND) و لند (LAND) استفاده می کند. سند برای انجام تراکنش ها از جمله شخصی سازی آواتارها، خرید قطعات زمین، و تعامل کلی بازی استفاده می شود. توکن لند نشان دهنده قطعه دیجیتالی از املاک و مستغلات به شکل یک ان‌اف‌تی است که می تواند ارزش پولی داشته باشد.
انجین کوین (ئی‌ان‌جی) 
 
انجین (Enjin) یک جامعه بازی مبتنی بر بلاک‌چین ایجاد شده در سنگاپور است. ارز اصلی آن انجین کوین (ENJ)، یک توکن مبتنی بر اتریوم است که برای معامله ان‌اف‌تی و تراکنش های درون بازی طراحی شده است. توسعه دهندگان می توانند از آن برای ساخت اپلیکیشن های غیرمتمرکز یا دی‌اپس (DApps)، به ویژه در زمینه بازی استفاده کنند. این به معنای آن است که احتمالا در متاورس پایه محکمی خواهد داشت.
جدا از این، انجین دارای بازار دیجیتال خود است که کاربران می توانند به خرید و فروش ان‌اف‌تی های نادر با استفاده از ئی‌ان‌جی در آن اقدام کنند.
های‌استریت (های) 
 
های‌استریت یک متاورس بازی برای کسب درآمد است که رمزارز، ان‌اف‌تی ها و بازی را ارائه می کند، از این رو کاربران می توانند حین کسب سود، سرگرم شوند. این اکوسیستم دیجیتال به نام جهان های‌استریت (Highstreet World) شناخته می شود.  
ارز اصلی های‌استریت توکن مبتنی بر اتریوم به نام های (HIGH) است، و این چیزی است که بازیکنان می توانند در بازی بازی نقش‌آفرینی آنلاین چندنفره گسترده (MMORPG) با بر عهده گرفتن یکی از دو نقش کماندار (Archer) یا مبارز (Brawler) کسب کنند. این دو نقش شامل مبارزه با هیولاها، تکمیل ماموریت ها، و حفظ شهرها می شوند. بازیکنان با درآمد خود می توانند قطعات زمین و ساختمان ها را خریداری کرده و در بازی پیشرفت کنند.
در متاورس های‌استریت یک بازار نیز وجود دارد که نخستین نمونه در نوع خود است. همچنین، های‌استریت دارای یک بازار آنلاین عادی است که کاربر می تواند برای خرید ان‌اف‌تی ها استفاده کند.
زیلیکا (زیل) 
 
زیلیکا (Zilliqa) یک بستر بلاک‌چین قرارداد هوشمند است که برای رسیدگی به مشکلات مقیاس‌پذیری که بسیاری از بلاک‌چین های دیگر مواجه هستند، طراحی شده است. از این رو، برخلاف بسیاری از سکه ها و پروژه های فهرست شده در اینجا، زیلیکا مبتنی بر شبکه اتریوم نیست و از این رو، ارز اصلی آن به نام زیل (ZIL) بیشتر یک سکه است تا یک توکن باشد.
زیل به گونه ای طراحی شده تا یک ارز دیجیتال پایدارتر باشد و به طور کلی به مشکل زیست محیطی بزرگ ناشی از فناوری بلاک‌چین رسیدگی کند.
زیلیکا نیز بستر متاورس خود را توسعه داده که به نام متاپلیس (Metapolis) شناخته می شود و در دوم آوریل 2021 منتشر شد. این متاورس یک بوم کاملا خالی را ارائه می کند که کاربران می توانند جهان های مجازی منحصر به فرد خود را روی آن شکل دهند.
متاهیرو (هیرو) 
 
متاهیرو (Metahero) پروژه ای است که روی بایننس اسمارت‌ چین یا بی‌ان‌بی چین، توسعه داده شده است که فناوری اسکن سه بعدی را با قراردادهای هوشمند ان‌اف‌تی ترکیب می کند. این پروژه ایجاد آواتارها و دیگر آیتم ها در متاورس را هدف قرار داده است. از این رو، اگر قصد دارید آواتاری درست کنید که شبیه به خودتان به نظر می رسد یا ان‌اف‌تی های سه بعدی ایجاد کنید، متاهیرو به شما کمک می کند.
اگر قصد دارید به این روش از متاهیرو استفاده کنید، به توکن اصلی آن به نام هیرو (HERO) نیاز خواهید داشت. امکان خرید این توکن در چندین صرافی از جمله کوین‌بیس (Coinbase) و بایننس (Binance) وجود دارد.
گالا گیمز (گالا) 
 
گالا (GALA) یک توکن مبتنی بر اتریوم است که به عنوان ستون فقرات مالی گالا گیمز (Gala Games) عمل می کند. گالا گیمز یک بستر بازی برای کسب درآمد مبتنی بر بلاک‌چین است که بازی های مختلف را ارائه کرده و بازیکنان می توانند برای جمع آوری وجوه کریپتو از آن استفاده کنند. همانند بسیاری دیگر از پروژه های بازی مبتنی بر بلاک‌چین، گالا گیمز از ان‌اف‌تی ها برای پاداش دادن به کاربران خود برای پیشرفت در بازی ها استفاده می کند.
بازیکنان می توانند از توکن های گالا برای رسیدن به نقاط عطف در هر بازی استفاده کنند. این به عنوان یک مکانیزم تبادل بین بازیکنان استفاده می شود. همچنین کاربر می تواند ان‌اف‌تی ها را با بازیکنان دیگر در این بازی ها معامله کند.
اکسی اینفینیتی (اکس و اس‌ال‌پی) 
 
اکسی اینفینیتی یک بازی کریپتو بسیار محبوب برای کسب درآمد است که به عنوان یک متاورس وجود دارد و نبردها، کاوش ها، جدول رده بندی و کشاورزی عصرانه را در گیم پلی خود گنجانده است.
اکوسیستم اکسی اینفینیتی با استفاده از دو ارز اصلی اکس (AXS) و اس‌ال‌پی (SLP) فعالیت می کند. ارز اکس از طریق شرکت در بازی بازیکن در برابر بازیکن قابل دریافت است، در شرایطی که اس‌ال‌پی را می توان با کشاورزی درون بازی ایجاد کرد. نکته جالب درباره اس‌ال‌پی این است که می توان آن را به پول نقد قابل خرج کردن تبدیل کرد که اکسی اینفینیتی را به یک بازی بسیار جذاب برای افرادی که به دنبال کسب سود هستند، تبدیل می کند.
اتر (ئی‌تی‌اچ) 
 
اتر (Ether)، توکن اصلی اتریوم، در حال حاضر یکی از محبوب‌ترین رمزارزهای موجود است و بنابر شایعات می تواند به یکی از بزرگ‌ترین ارزهای درون متاورس تبدیل شود. این به دلیل آن است که پروژه های متاورس بی شماری روی بلاک‌چین اتریوم ساخته شده اند که آن را به آهنربایی برای علاقمندان و توسعه‌دهندگان تبدیل می کند.
به دلیل محبوب بسیار زیاد، ئی‌تی‌اچ (ETH) می تواند حضور قابل توجهی در متاورس داشته باشد و به یکی از برترین ارزهای دیجیتال در آن تبدیل شود.
استار اطلس (اطلس و پلیس) 
 
استار اطلس (Star Atlas) یک بازی نقش آفرینی (RPG) مبتنی بر سولانا است که در فضایی آینده‌نگر رخ می دهد. ارز اصلی بازی به نام اطلس (ATLAS) کل اکوسیستم را پشتیبانی می کند و کاربران می توانند از آن به عنوان اهرمی برای کسب آیتم های درون بازی به شکل ان‌اف‌تی استفاده کنند.
در کنار اطلس، از توکن پلیس (POLIS) استفاده می شود. بازیکنانی که ارز پلیس در اختیار دارند می توانند درباره چگونگی توسعه بیشتر این بستر نظر خود را ارائه کنند. در شرایطی که برای تبدیل شدن به یک بازیکن موفق استار اطلس به ارز پلیس نیاز ندارید، اما اگر قصد دارید در پیشرفت و توسعه آینده بازی نقش داشته باشید، در اختیار داشتن آن ضروری است.                           ",https://www.asriran.com/003V0h
834228,۱۴۰۱/۰۱/۲۰,عمومی,ضربه ناگهانی یک گاومیش به پیرمرد از پشت (فیلم),تصاویری لخراش از حمله ناگهانی گاو وحشی به یک پیرمرد که توسط دوربین‌های مداربسته ضبط شده است. منبع: خبرفوری,کد ویدیو  دانلود    فیلم اصلی                                     ,https://www.asriran.com/003V1I
834230,۱۴۰۱/۰۱/۲۰,اجتماعی ,۲۸۶۱ مزاحمت تلفنی با اورژانس در یک هفته,از تعداد کل ماموریت های ثبت شده طی هفته گذشته، ۲۰۶۳ مورد حوادث ترافیکی و ۲۵۳۴ مورد حوادث غیرترافیکی بوده است.,"سرپرست مرکز اورژانس تهران اعلام کرد: طی هفته ای که گذشت ۴۵ هزار و ۸۶۷ تماس با اورژانس تهران برقرار شد که از این تعداد۲۸۶۱ مورد مزاحم تلفنی بود.

دکتر یحیی صالح طبری در گفت و گو با ایسنا درباره تعداد ماموریت های اورژانس تهران طی هفته گذشته اظهار کرد: از ۱۲ الی ۱۹ فروردین ماه ۱۴۰۱ در مجموع ۱۷ هزار و ۴۷۷ ماموریت در دیسپچ اورژانس ثبت شد.
به گفته وی در پی این ماموریت ها ۴۰۷۰ تن به مراکز درمانی منتقل و ۱۳ هزار و ۴۰۷ تن نیز در محل درمان شدند.
وی درخصوص تعداد تماس های گرفته شده با اورژانس و تعداد مزاحمان تلفنی این مرکز گفت: طی هفته ای که گذشت ۴۵ هزار و ۸۶۷ تماس با مرکز دیسپچ اورژانس تهران برقرار شد که از تعداد کل تماس ها ۲۸۶۱ مزاحمان تلفنی بودند. 
دکتر طبری اظهار کرد: از تعداد کل ماموریت های ثبت شده طی هفته گذشته، ۲۰۶۳ مورد حوادث ترافیکی و ۲۵۳۴ مورد حوادث غیرترافیکی بوده است.
وی در باره مسمومیت با گاز مونوکسید کربن نیز گفت: طی این‌مدت ۱۰ نفر نیز دچار مسمومیت با گاز منواکسیدکربن شدند. این آمار نسبت به هفته  گذشته کاهش یافته است.
دکتر طبری در پایان درباره تعداد ماموریت های اورژانس هوایی تهران نیز گفت: در هفته گذشته اورژانس هوایی هفت سورتی پرواز داشته است.
                           ",https://www.asriran.com/003V1K
834229,۱۴۰۱/۰۱/۲۰,اجتماعی ,تعیین تکلیف آموزش دانش‌آموزان بیمار و کرونایی,معمولا کمیته اضطرار پس از شنیدن اظهارات کارشناسان و نمایندگان استان‌ها به جمع‌بندی می‌رسد و آموزش‌وپرورش هم تنها یک عضو است.  نماینده استان در جلسات استانی شرکت می‌کند و در مجموع با توجه به شرایط و اقتضائات استانی تصمیم گیری می‌شود.,"سخنگوی وزارت آموزش و پرورش از تعیین تکلیف آموزش دانش‌آموزان مبتلا به کرونا و دارای بیماری خاص خبر داد و گفت: مقرر شد که از طریق بستر «شاد» محتوای مورد نیاز دانش‌آموزان از سوی معلم در اختیار قرار بگیرد.
 
صادق ستاری‌فرد در گفت‌وگو با ایسنا، درباره وضعیت آموزش دانش‌آموزان مبتلا به کرونا و دارای بیماری خاص که امکان حضور در مدرسه را ندارند اظهار کرد: این موضوع هفته گذشته بررسی و پیشنهادهایی پیرامون آن مطرح بود.
 
وی افزود: درباره چگونگی آموزش این گروه از دانش‌آموزان تصمیم گیری و مقرر شد که از طریق بستر «شاد» محتوای مورد نیاز دانش‌آموزان از سوی معلم در اختیار قرار بگیرد.
 
سخنگوی وزارت آموزش و پرورش با بیان اینکه بر این اساس معلم یا خارج از زمان آموزش رسمی و یا در زمان آموزش، نسبت به ارائه محتوای مورد نیاز در قالب فایل و سایر موارد اقدام می‌کند گفت: معلم، گروهی از دانش آموزانش که دارای بیماری خاص هستند و یا به کرونا مبتلا شده‌اند را در این گروه اختصاصی که اسامی‌شان در سامانه ""ایران من"" ثبت شده، خواهد داشت و تنها به آنها آموزش می‌دهد و آنگونه نیست که اگر دانش‌آموزی به هر علتی - به جز موارد گفته شده-  غیبت کرد، بتواند در این گروه قرار گرفته و از آموزش‌ها بهره‌مند شود.
 
ستاری‌فرد همچنین در پاسخ به پرسشی مبنی بر برخی شنیده‌ها پیرامون مخالفت نماینده آموزش و پرورش با تعطیلی مدارس در جلسه کمیته اضطرار شب گذشته تهران علی‌رغم نگرانی‌هایی که نسبت به تداوم آلودگی هوا وجود دارد گفت: معمولا کمیته اضطرار پس از شنیدن اظهارات کارشناسان و نمایندگان استان‌ها به جمع‌بندی می‌رسد و آموزش‌وپرورش هم تنها یک عضو است.  نماینده استان در جلسات استانی شرکت می‌کند و در مجموع با توجه به شرایط و اقتضائات استانی تصمیم گیری می‌شود.
 
وی افزود: کمیته به این جمع‌بندی رسیده که مدارس تعطیل نشوند اما فعالیت‌های آزاد، ورزشی و اردویی که در محوطه آزاد انجام می‌شود، لغو شوند. با این حال طبق گزارش‌هایی که ما دریافت کرده‌ایم، به تدریج از شدت آلاینده‌ها کاسته می‌شود. ضمن آنکه آموزش و پرورش مجری مصوبات بوده و مصوبات کمیته اضطرار لازم‌الاجراست.                           ",https://www.asriran.com/003V1J
834227,۱۴۰۱/۰۱/۲۰,اقتصادی,جزئیات دپوی ۴.۸ میلیون تنی کالای اساسی در ۱۳ بندر,از موجودی سه میلیون و ۳۱ هزار تنی در ۱۳ بندر ایران، بیشترین میزان در بندر امام خمینی (ره) با حدود دو میلیون و ۲۷۰ هزار تن دپو شده و بعد از آن بندر شهید رجایی با حدود ۲۶۶.۷ هزار تن و امیرآباد با ۲۲۰.۹ هزار تن است.,"گزارش گمرک ایران از موجودی ۴.۸ میلیون تنی کالاهای اساسی در گمرک و بنادر حکایت دارد.
 
فرود عسگری- معاون امور گمرکی گمرک ایران- آخرین وضعیت موجودی کالاهای اساسی در گمرک و بنادر را به ایسنا اعلام کرد.
 
طبق اعلام وی، تا ۱۷ فروردین ماه سال جاری در مجموع چهار میلیون و ۸۲۷ هزار و ۴۶۱ تن کالای اساسی شامل موجودی و کالاهای موجود در شناورهای پای اسکله و  منتظر در لنگرگاه در گمرک و بنادر است که از این میزان حدود سه میلیون و ۳۲ هزار تن مربوط به کالاهایی است که در گمرک دپو شده و مابقی که حدود یک میلیون و ۸۰۰ هزار تن است، در پای اسکله و منتظر در لنگرگاه برای تخلیه قرار دارد.
 
طبق این گزارش،‌ از موجودی سه میلیون و ۳۱ هزار تنی در ۱۳ بندر ایران، بیشترین میزان در بندر امام خمینی (ره) با حدود دو میلیون و ۲۷۰ هزار تن دپو شده و بعد از آن بندر شهید رجایی با حدود ۲۶۶.۷ هزار تن و امیرآباد با ۲۲۰.۹ هزار تن است.
 
در سایر بنادر نیز ۹۷.۱ هزار تن در بندر نوشهر، ۷۳.۲ هزار تن انزلی، ۴۳.۵ هزار تن چابهار، ۲۲.۴ هزار تن آستارا، ۳۲.۷ هزار تن فریدون کنار، ۴.۷ هزار تن شهید باهنر ، ۸۳ تن در بندر خرمشهر و  ۷۰ تن در بندر لنگه موجود است. در آبادان نیز موجودی صفر گزارش شده است.
 
گزارش معاون گمرک نشان می‌دهد که از مجموع حدود سه میلیون تنی کالاهای اساسی که در گمرک و بنادر موجود است ۲۰۵.۶ هزار تن گندم، ۱.۶ میلیون تن ذرت، جو ۱۸۵.۲ هزار تن، سویا ۱۸۷.۱ هزار تن، برنج ۶۳.۹ هزار تن، شکر ۶۷.۲ هزار تن، روغن خام ۳۸۷.۷ هزار تن، دانه های روغنی ۲۷۳ هزار تن است.
 
اما از حدود یک میلیون و ۸۰۰ هزار تن کالای موجود در شناورها،  ۴۶۶.۶ هزار تن در شناورهای کنار اسکله است که اقلامی مانند گندم، ذرت، سویا، روغن و دانه های روغنی را در برمی گیرد. ۱.۳ میلیون تن نیز در شناورهای منتظر در لنگرگاه قرار دارد که شامل اقلامی مثل گندم، ذرت، دانه های روغنی و جو است.
 
جریان ورود و خروج کالای اساسی در گمرک و بنادر حاکی از آن است که تقریبا میزان ثابتی در چند ماه اخیر طی شده است، گزارش بهمن ماه نیز بیانگر موجودی ۴.۹ میلیون تنی از مجموع موجود در بنادر و شناورها بود.                           ",https://www.asriran.com/003V1H
834162,۱۴۰۱/۰۱/۲۰,اقتصادی,آغاز پذیره‌نویسی نخستین صندوق سرمایه‌گذاری سهامی قرن در بورس,,"پذیره‌نویسی نخستین صندوق سهامی قرن با نماد «سلام» از 22 فروردین ماه جاری در بورس آغاز می‌شود. این صندوق که از نوع قابل‌معامله(ETF) است، با مدیریت حرفه‌ای سبدگردان فارابی، پرتفویی از سهام برترین‌ شرکت‌های بورسی و فرابورسی را تشکیل می‌دهد و سرمایه‌گذاران آن به‌سادگی می‌توانند از طریق سامانه معاملات آنلاین همه کارگزاری‌ها در آن سرمایه‌گذاری کنند.

جهت اطلاع از زمان پذیره‌نویسی به این لینک مراجعه کنید.
صندوق سرمایه‌گذاری سلام فارابی(در سهام)
طبق مجوز سازمان بورس و اوراق بهادار، صندوق سرمایه‌گذاری جدید سبدگردان فارابی در فهرست صندوق‌های سرمایه‌گذاری قابل معامله(ETF) در بورس اوراق بهادار تهران با نماد «سلام» درج شد. صندوق سهامی «سلام» با مزیت‌هایی نظیر نقدشوندگی بالا، مدیریت حرفه‌ای دارایی، سرمایه‌گذاری معاف از مالیات و امکان خرید و فروش یا سرمایه‌گذاری از طریق سامانه‌های معاملات آنلاین همه کارگزاری‌ها، یکی از جذاب‌ترین گزینه‌های سرمایه‌گذاری در بازار سرمایه محسوب می‌شود.
 
نحوه شرکت در پذیره‌نویسی
پذیره‌نویسی واحدهای عادی صندوق سهامی «سلام» از روز دوشنبه 22 فروردین ماه 1401 به مدت 5 روز کاری آغاز می‌شود. واحدهای سرمایه‌گذاری این صندوق از نوع قابل معامله یا ETF بوده و از طریق سامانه معاملات آنلاین کلیه کارگزاری‌ها قابل خرید است. تعداد کل واحدهای صندوق در مرحله پذیره‌نویسی ۹۹ میلیون واحد در نظر گرفته شده و با قیمت پایه ۱۰ هزار ریال عرضه می‌شود. طبق شرایط اعلام شده برای پذیره‌نویسی صندوق «سلام»، حداقل میزان خرید واحدها 10.000 ریال است و محدودیتی هم برای خرید هر کد حقیقی یا حقوقی وجود ندارد.
برای شرکت در این پذیره‌نویسی باید کد سهامداری یا همان کد بورسی داشته باشید. اگر تاکنون موفق به دریافت کد بورسی نشده‌اید می‌توانید از طریق صفحه‌ی دریافت کد بورسی به‌صورت کاملاً رایگان، ظرف چند دقیقه فرایند ثبت‌نام و احراز هویت خود را  در کارگزاری فارابی انجام دهید. پس از دریافت کد بورسی می‌توانید از طریق سامانه معاملاتی آنلاین فارابیکسو یا سایر سامانه‌های معاملاتی آنلاین کارگزاری‌ها، در پذیره‌نویسی صندوق سرمایه‌گذاری «سلام» شرکت کنید.
بازدهی صندوق «سلام» چقدر است؟
تجربه نشان داده بازدهی بازار سرمایه همواره از بازدهی بازارهای موازی بیشتر بوده است. به‌طور مثال طی 10 سال اخیر بازدهی بازار ارز تقریباً دو هزار درصد بوده، اما صندوق‌های سرمایه‌گذاری فعال در بازار سرمایه، بازدهی بسیار بالاتری نسبت به بازار ارز داشته‌اند. برای نمونه بازدهی صندوق سهامی «یکم اکسیر» که یکی دیگر از صندوق‌های تحت مدیریت سبدگردان فارابی محسوب می‌شود، ظرف 10 سال اخیر بیش از 12 هزار درصد بوده، درحالی‌که هیچ‌یک از بازارهای موازی در مدت زمان مشابه، چنین بازدهی برای سرمایه‌گذاران نداشته‌اند.
 
سرمایه‌گذاری در صندوق «سلام» برای چه کسانی مناسب است؟
این صندوق بهترین گزینه سرمایه‌گذاری برای افرادی است که قصد کسب بازدهی متناسب با رشد بازار سرمایه را دارند. بیشتر دارایی این صندوق‌ در سهام شرکت‌های برتر بورسی و فرابورسی سرمایه‌گذاری می‌شود؛ بنابراین صندوق‌ «سلام» پرداخت سود دوره‌ای ندارد و سرمایه‌گذاران از اختلاف قیمت خرید و فروش هر واحد آن، سود کسب می‌کنند. به عبارتی می‌توان گفت در صورتی که قیمت فروش واحدهای سرمایه‌گذاری این صندوق‌، از قیمت خرید آن بیشتر باشد، سرمایه‌گذاری منجر به سود خواهد شد.
سبدگردان فارابی به منظور کسب بازدهی مطلوب سرمایه‌گذاران، از تحلیلگران حرفه‌ای و خبره بازار در مدیریت صندوق «سلام» استفاده می‌کند. به این ترتیب با سرمایه‌گذاری در این صندوق می‌توانید بدون داشتن دانش یا صرف وقت برای تحلیل و بررسی بازار، بازدهی مطلوبی از سرمایه‌گذاری خود کسب کنید. در ضمن توجه داشته باشید که صندوق «سلام» نیز مانند سایر صندوق‌های سرمایه‌گذاری فعال در بازار، مجوزهای لازم برای فعالیت خود را از سازمان بورس و اوراق بهادار دریافت کرده‌ است.
به غیر از مدیریت حرفه‌ای و بازدهی مناسب، مزیت دیگر این صندوق قابلیت خرید و فروش آنلاین واحدهای سرمایه‌گذاری آن است. در واقع افراد متقاضی به‌سادگی می‌توانند بدون مراجعه حضوری به کارگزاری فارابی، فرایند احراز هویت غیرحضوری سجام و ثبت‌‌نام کارگزاری را انجام داده و سپس از طریق سامانه آنلاین معاملاتی فارابیکسو یا سایر سامانه‌های معاملات آنلاین کارگزاری‌ها اقدام به خرید واحدهای این صندوق کنند. 
علاوه بر موارد ذکر شده توجه داشته باشید که خرید و فروش واحدهای این صندوق، معاف از مالیات بوده و کارمزد معاملاتی آن نیز نسبت به کارمزد خرید و فروش مستقیم سهام بسیار ناچیز است.                           ",https://www.asriran.com/003V0E
834226,۱۴۰۱/۰۱/۲۰,فناوری و IT,"""ریچارد برانسون"" اولین مسافر موشک ""ایلان ماسک""","""برانسون"" به تازگی گفته است: امیدوارم من بتوانم روزی با یکی از سفینه‌های فضایی او (ماسک) بالا بروم و او نیز با یکی از سفینه‌های فضایی ما بالا برود.","""ریچارد برانسون"" می‌تواند اولین میلیاردری باشد که با موشک غول آسای ""ایلان ماسک"" موسوم به ""استارشیپ"" که برای پرواز به ماه و سپس مریخ طراحی شده است، به فضا می‌رود.
 
به گزارش ایسنا، بر کسی پوشیده نیست که ""ریچارد برانسون"" بنیانگذار شرکت ""ویرجین گلکتیک"" و نخستین کسی که موفق به راه‌اندازی گردشگری فضایی شد و خودش اولین نفری بود که آن را در رقابت فضایی با ""ایلان ماسک"" و ""جف بزوس"" تجربه کرد، از طرفداران بزرگ شرکت ""اسپیس‌ایکس""(SpaceX) متعلق به ""ایلان ماسک"" است.
 
شرکت هوافضایی ""اسپیس‌ایکس"" در حال نزدیک‌تر شدن به انجام اولین پرواز مداری موشک ""استارشیپ"" است و تاریخ پرتاب به سرعت نزدیک می‌شود. این گام بزرگی برای جاه طلبی‌های ""ماسک"" برای ساخت، بهره‌برداری و فرود یک سفینه فضایی جدید بر سطح مریخ خواهد بود که در نهایت می‌تواند انسان‌ها را به سیاره سرخ ببرد.
 
قبل از اینکه این پرواز بزرگ اتفاق بیفتد، آزمایشات زیادی لازم است و ""ماسک"" با برتری کامل بر ""جف بزوس"" در کسب قراردادهای مکرر با ناسا برای ساختن سیستم فرود انسانی برای برنامه ""آرتمیس""، به سرعت از دو رقیب فضایی خود ""جف بزوس"" مدیرعامل شرکت ""بلو اوریجین"" و ""ریچارد برانسون"" بنیانگذار ""ویرجین گلکتیک"" پیشی گرفته است.
 
اما به نظر می‌رسد برخلاف رقابت پیشین بر سر انجام نخستین پرواز به لبه فضا تحت عنوان ""گردشگری فضایی"" که هر میلیاردر به دنبال کسب عنوان نخستین مؤسس گردشگری فضایی بود و با پیروزی ""ریچارد برانسون"" همراه شد، این رقابت دوم، یک مبارزه دراماتیک برای جلب توجه نیست. چرا که بر اساس اعلام خبرگزاری‌ها، ""ریچارد برانسون"" به تازگی ابراز تمایل کرده است که با یکی از موشک‌های ""ایلان ماسک"" به فضا برود.
 
""ماسک"" و ""برانسون"" با هم دوست هستند، بنابراین ممکن است به صورت شخصی توافق کنند و لزوما در شبکه‌های اجتماعی مانند توییتر آن را اعلام نکنند. در این میان، یک احتمال بیش از همه وجود دارد و آن، پیشنهاد احتمالی ""ماسک"" به ""برانسون"" برای پرواز با یکی از اولین پروازهای مداری ""استارشیپ"" است.
 
بنابراین ممکن است ""ریچارد برانسون"" اولین میلیاردری باشد که با موشک ""استارشیپ"" به فضا خواهد رفت، حتی قبل از خود ""ایلان ماسک"".
 
""برانسون"" به تازگی گفته است: امیدوارم من بتوانم روزی با یکی از سفینه‌های فضایی او(ماسک) بالا بروم و او نیز با یکی از سفینه‌های فضایی ما بالا برود.
 
در واقع ""برانسون"" از مبادله یک صندلی در عملیات‌های ""اسپیس‌ایکس"" و ""ویرجین گلکتیک"" سخن گفته است.
 
گفتنی است که ""برانسون"" که یک کارآفرین شهیر است و با بالن هوای گرم جهانگردی کرده و نام‌های تجاری بی‌شماری را با پیشوند ""ویرجین"" راه‌اندازی کرده است، توسط اداره هوانوردی فدرال آمریکا به دلیل پرواز به فضا با فضاپیمای ""یونیتی ۲۲"" به عنوان یک فضانورد شناخته شده است. وی این عنوان را به دلیل عبور از آستانه ارتفاع ۵۰ مایلی که ایالات متحده آن را لبه فضا می‌داند، کسب کرده است.
 
""برانسون"" همچنین گفته است که با ""ماسک"" ارتباط دوستانه خوبی دارد و ""ماسک"" از مدت‌ها قبل، بلیت پرواز با ""ویرجین گلکتیک"" را خریداری کرده است.
 
قابل ذکر است که شرکت ""اسپیس‌ایکس"" نیز اولین فضانوردان خود را در سال ۲۰۲۰ به مدار زمین فرستاد و از آن زمان تاکنون در مجموع ۱۸ انسان را به فضا برده است.
 
""اسپیس‌ایکس"" با انجام آزمایشات تکمیلی روی موشک ""استارشیپ"" به تدریج در حال نزدیک شدن به اولین پرتاب مداری آن است. این شرکت، یک عایق برودتی کامل را دوشنبه شب روی ""استارشیپ"" آزمایش می‌کند. ضمن اینکه به تازگی موتورهای ""رپتور ۲"" بیشتری برای آن فراهم شده است که قرار است در هفته‌های آینده تعداد بیشتری از این موتورها آماده شوند.
 
در حالی که ""ماسک"" گفته است که پرواز مداری ""استارشیپ"" ممکن است در ماه مه سال جاری انجام شود، این جدول زمانی ممکن است به تعویق بیفتد.
 
اولین پرواز مداری ""استارشیپ"" احتمالا به جای تگزاس، از پایگاه کیپ کاناورال در فلوریدا انجام خواهد شد. از آنجایی که به نظر می‌رسد این برخلاف برنامه ""اسپیس‌ایکس"" برای گسترش پایگاه پرتاب فضایی خود در تگزاس است، این شرکت باید در مورد گسترش این پایگاه که قرار است دارای دو سکوی پرتاب زیر مداری، یک سکوی فرود و دو سکوی پرتاب مداری باشد، توضیحات بیشتری ارائه دهد.
 
شتاب گرفتن پروازهای گردشگری فضایی به این معنی است که وقتی ""استارشیپ"" بالاخره به مدار زمین برسد، به احتمال فراوان یک میلیاردر در اولین پرواز خصوصی آن حاضر خواهد بود و با توجه به ارتباط دوستانه میان ""برانسون"" و ""ماسک""، احتمالاً ""برانسون"" نخستین میلیاردری خواهد بود که سوار ""استارشیپ"" می‌شود.                           ",https://www.asriran.com/003V1G
834224,۱۴۰۱/۰۱/۲۰,اجتماعی ,وضعیت بحرانی گرد و غبار در قصرشیرین کرمانشاه (فیلم),ویدئویی از آلودگی وحشتناک در قصر شیرین را ببینید.,کد ویدیو  دانلود    فیلم اصلی                                     ,https://www.asriran.com/003V1E
834225,۱۴۰۱/۰۱/۲۰,اقتصادی,چرا جایی برای تست تصادف در ایران وجود ندارد,چرا در حالی که یکی از مهم‌ترین معیارها برای خرید خودرو در کشورهای پیشرفته ایمنی خودروهاست در ایران بحث ایمنی خودرو در خریدوفروش‌ها چندان در اولویت مشتری‌ها نیست؟,"این موضوع ضروری است که در داخل ایران نیز آزمایشگاه‌هایی برای تست تصادف باشد اما معنای این که آزمایشگاه تست تصادف در ایران وجود ندارد این نیست که تست تصادف خودروهای ایرانی انجام نمی‌شود.
 
روزنامه اعتماد نوشت: «تولیدکنندگان خودرو در دنیا به دو مبحث بسیار اهمیت می‌دهند؛ یکی شکل ظاهری و دیگری ایمنی خودروها؛ چراکه تنها به لحاظ داشتن این دو فاکتور مهم قادر خواهند بود بازار و مشتری را از آن خود کنند اما یکی از اصلی‌ترین مراحل بررسی خودرو در جهان تست تصادف جاده‌ای است؛ ضمن آن که بررسی مسائل ایمنی، در یک پیست مجهز صورت می‌گیرد که هیچکدام از این موارد در ایران وجود ندارد؛ هر چند ۱۰ سال پیش ۸۰ هکتار زمین در جاده قم برای راه‌اندازی مرکز تست تصادف خودروها با سهامداری خودروسازان و نظارت سازمان گسترش از سازمان امور اراضی دریافت شد و کار تسطیح زمین و احداث جاده شیب‌دار در این اراضی انجام شد اما ایجاد این مرکز تاکنون متوقف مانده است.
 
شهرام آزادی، عضو هیات علمی دانشگاه صنعتی خواجه نصیرالدین طوسی، در این باره معتقد است، ضرورت دارد تا در داخل ایران نیز آزمایشگاه‌هایی برای تست تصادف ایجاد شود و خودروسازان نیز به ایمنی خودروها توجه بیشتری داشته باشند. در ادامه پاسخ‌های آزادی، دانشیار گروه خودرو دانشکده مهندسی مکانیک دانشگاه صنعتی خواجه نصیرالدین طوسی به سوالات خبرنگار اعتماد را می‌خوانید.
 
چرا در حالی که یکی از مهم‌ترین معیارها برای خرید خودرو در کشورهای پیشرفته ایمنی خودروهاست در ایران بحث ایمنی خودرو در خریدوفروش‌ها چندان در اولویت مشتری‌ها نیست؟
 
علت اصلی این است که اطلاعات دقیقی در اختیار مشتریان قرار نمی‌گیرد. ضمن آن که تکنولوژی و دانش فنی برای ایمنی خودروها در ایران بسیار کمرنگ است، به همین دلیل است که مشتری به ناچار به موارد دیگری غیر از ایمنی اهمیت می‌دهد همچنین محصولات خودرویی عملا در ایران در یک سیستم بسته عرضه می‌شود و مشتری‌ها هم به اجبار از همین محصولات باید استفاده کنند. این در حالی است که در کشورهای دیگر سیستمی آزاد برای عرضه محصولات متنوع وجود دارد.
 
از ۲۵ اسفندماه ۱۴۰۰ تا انتهای فروردین‌ماه ۱۴۰۱ شمار جانباختگان تصادفات جاده‌ای به ۶۶۳ نفر رسید که یکی از مهم‌ترین دلایل برای این تعداد از مرگ‌ومیرها در این ایام عدم ایمنی خودروها عنوان شده است، آیا در کشورهای دیگر نیز این معضل دیده می‌شود؟
 
در بخش تلفات رانندگی تنها تکنولوژی خودرو مطرح نیست و اگر بخواهیم عوامل اصلی در این موضوع را مورد ارزیابی قرار دهیم باید گفت در وهله اول خطای انسانی مطرح است و در همه جا هم این موضوع اثبات شده است و در خطاهای رانندگی موضوع خواب آلودگی، عدم توجه به جلو، استفاده از تلفن همراه و سرعت غیر مجاز، استانداردنبودن جاده‌ها، عدم نظارت پلیس، تجهیزات ناقص پلیس، عدم آموزش و ... مطرح است که ریسک تصادفات در ایران را افزایش داده است و در کشور ما متاسفانه درصد بالایی از تصادفات ناشی از این موضوع است.
 
هر چند که استفاده از خودروهایی که به سیستم‌های ایمنی مجهز هستند تا خطای راننده را پوشش دهد تا هزینه آن خطا منجر به مرگ راننده و سرنشین‌ها نشود امروز در دنیا یک مساله اساسی است. اما به نظر می‌رسد خودروسازان ما به این موضوع وارد نشده‌اند تا در این حوزه سرمایه‌گذاری کنند. این در حالی است که باید به سمتی حرکت کنند که در این بخش سرمایه‌گذاری نیز شود.
 
ضروری است تا خودروسازان سطح ایمنی خودروها را افزایش دهند و از تکنولوژی‌های پیشرفته روز بهره گیرند و از سیستم‌هایی کمک گیرند تا خطای راننده را کم کنند و آموزش رانندگان موضوع جدی است. ضمن آن که قوانین نیز اجازه استفاده از خودرو برای افرادی که سابقه رانندگی درستی نداشته‌اند و بارها جریمه شده‌اند را نباید بدهد.
 
چرا در حالی که باید بر اساس قوانین بالادستی موضوعاتی از قبیل واردات دانش فنی، امکانات پیاده‌سازی تست تصادفات و ارزیابی عملکرد ایمنی خودرو در سازمان ملی استاندارد اجرایی شود، این امر هنوز محقق نشده است؟
 
یک دلیل آن بحث تحریم‌هاست که در چند سال اخیر محدودیت‌هایی را ایجاد کرده و ایران نمی‌تواند با شرکت‌های دارای دانش فنی چندان در تعامل باشد.
 
اما موضوع اصلی‌تر این است که عرضه محصولات در ایران بسیار محدود است و با توجه به افت سطح دستمزد خودروسازان و بدهی آنها هزینه‌کردن مجموعه خودروسازی‌ها در تحقیقات و تکنولوژی‌های پیشرفته محدودتر از قبل شده است و به نظر می‌رسد برای این که خودروسازان بخواهند به وضعیت مطلوبی بازگردند باید در وهله اول اقتصاد کشور بهبود پیدا کند؛ چرا که تا زمانی که در سطح کلان شاخص‌های اقتصادی مطلوبی نداشته باشیم نمی‌توانیم از خودروسازان انتظار سرمایه‌گذاری‌های عظیم در حوزه تکنولوژی‌هایی که منجر به بهبود کیفیت خودروها و ایمنی آنها می‌شود را داشته باشیم بنابراین کشور باید به سمت ترمیم اقتصادی پیش برود تا خودروسازان نیز تحت شرایط مناسبی اقدام به سرمایه‌گذاری در بخش تکنولوژی‌های روز و ایمنی بیشتر کنند البته این موضوع نیازمند پیش نیازهایی نیز هست که یکی از آنها رفتن به سمت بازار آزاد و رقابت‌پذیرشدن بازار است.
 
البته در کنار این قضیه موضوع واردات خودرو نیز مطرح است اما واردات خودرو به صورت محدود و از سوی عده‌ای خاص که تنها مربوط به واردکردن خودروهای لاکچری تنها برای افراد خاصی باشد، فایده‌ای ندارد زیرا باید اقشار پایین‌تر جامعه را نیز در نظر گرفت که اگر محصولاتی قرار است وارد شود در وهله اول کمک کند تا واردات این محصولات به گونه‌ای با تولیدات داخلی در رقابت باشند و باعث تحرک بازار داخلی شوند.
 
ضعف در ایمنی خودروها به‌خصوص در بخش بازنشدن ایربگ‌ها متوجه خودروسازان است یا قطعه‌سازان؟
 
نصب ایربگ جزو استانداردهای اجباری است و خودروسازان در حال حاضر نیز ایربگ را در ساخت خودروها استفاده می‌کنند اما این که ایربگ‌ها دارای مشکل هستند یا نواقصی دارند باید مورد ارزیابی جدی قرار گیرد. یکی از الزامات در ایمنی خودروها نصب ایربگ است که متاسفانه باید گفت راه زیادی در پیش است تا ایمنی خودروها در ایران به سطح مطلوبی برسد. ضرورت دارد تا سطح ایمنی همسو با سطح رفاه داخلی خودرو برای استفاده‌کننده در نظر گرفته شود تا ایمنی نیز با شرایط بین‌المللی همخوانی پیدا کند.
 
چرا تست تصادفات در ایران صورت نمی‌گیرد و سرمایه‌گذاری چندانی هم در این خصوص انجام نشده است؟
 
هر چند اقداماتی در این زمینه در دست انجام است اما بسیار محدود است و این موضوع ضروری است که در داخل ایران نیز آزمایشگاه‌هایی برای تست تصادف باشد اما معنای این که آزمایشگاه تست تصادف در ایران وجود ندارد این نیست که تست تصادف خودروهای ایرانی انجام نمی‌شود زیرا تست تصادف همه خودروهایی که برای اولین‌ بار در داخل کشور عرضه می‌شوند طبق دستور سازمان استاندارد و بر اساس آزمایش‌های هومولوگیشن در خارج از کشور انجام می‌شود و سازمان استاندارد و سازمان بازرسی و وزارت صمت این تست‌ها را مورد ارزیابی قرار می‌دهند.
 
اما پایش این موضوع در ادامه تولید که حفظ کیفیت و الزامات استاندارد برای ادامه تولیدات داخل است جای سوال دارد که لازمه آن این است که به صورت تصادفی برخی از خودروها را به خارج از کشور برای تست تصادف ارسال کنند تا نسبت به تست اولیه تولید اطمینان حاصل شود. ضمن آن که باید در بخش سرمایه‌گذاری‌ها برای تست تصادف در داخل کشور نیز جدی‌تر عمل شود.»                           ",https://www.asriran.com/003V1F
834223,۱۴۰۱/۰۱/۲۰,اجتماعی ,۲۵ فروردین، آخرین مهلت ثبت‌نام نقل و انتقال دانشجویان,درخواست انتقال به واحد الکترونیکی (مجازی) در صورت وجود مقطع، رشته، گرایش و تطابق سال قبولی در این مقطع زمانی، امکان پذیر است.,"معاون فرهنگی و دانشجویی دانشگاه آزاد اسلامی گفت: زمان ثبت درخواست انتقال دانشجویان دانشگاه آزاد اسلامی به واحد دانشگاهی الکترونیکی (مجازی) و میهمانی اضطراری به واحد دانشگاهی محل سکونت یا نزدیکترین واحد دانشگاهی محل سکونت تا ۲۵ فروردین ماه ادامه دارد.

به گزارش ایسنا، دکتر فرزاد جهان بین ضمن بیان این مطلب اظهار کرد: مهلت ثبت نام این دانشجویان که از تاریخ ۱۵ فروردین ماه ۱۴۰۱ آغاز شده بود تا روز پنج شنبه ۲۵ فروردین ماه ادامه دارد و تمدید نخواهد شد.
وی افزود: درخواست انتقال به واحد الکترونیکی (مجازی) در صورت وجود مقطع، رشته، گرایش و تطابق سال قبولی در این مقطع زمانی، امکان پذیر است.
دکتر جهان بین با بیان اینکه متقاضیان باید برای ثبت نام به سامانه منادا به نشانی monada.iau.ir مراجعه کرده و ثبت نام خود را کامل کنند، گفت: تمامی مراحل فرآیند رسیدگی به درخواست های نقل و انتقال و میهمانی از طریق سامانه منادا قابل پیگیری است و متقاضیان از مراجعه حضوری به سازمان مرکزی خودداری کنند.
                           ",https://www.asriran.com/003V1D
834221,۱۴۰۱/۰۱/۲۰,فرهنگی/هنری,"آنجلینا جولی از ""جنایات جنگی"" نوشت: کودکان بیشترین هزینه‌ را می‌پردازند",تجاوز و دیگر انواع خشونت جنسی به‌صراحت ممنوع اعلام شده است. نقض این قوانین یک جنایت جنگی است.,"آنجلینا جولی در ادامه فعالیت‌هایش برای احقاق حقوق غیرنظامیان در جنگ در حساب اینستاگرام خود بریده‌هایی از کنوانسیون‌های ژنو را به اشتراک گذاشته و بخش‌های مربوط به غیرنظامیان درگیر جنگ را برجسته کرد.
به گزارش ایسنا، به نقل از خبرگزاری رویترز، آنجلینا جولی، بازیگر و نماینده ویژه سازمان ملل متحد در پست اینستاگرامی خود این کنوانسیون‌ها را «تلاشی برای محدود کردن صدمات جنگ و کاهش درد و رنج» توصیف کرد.
کنوانسیون‌های ژنو که در سال ۱۹۴۹ مورد توافق قرار گفتند، مجموعه‌ای از معاهدات و توافق‌های بین‌المللی هستند که استانداردهای رفتار با بیماران، مجروحان و غیرنظامیان را در زمان جنگ، تعیین می‌کنند.
جولی همچنین خلاصه‌ای از قوانین جنگی کنوانسیون‌های ژنو را به اشتراک گذاشته و نوشت، «هرگز نباید غیرنظامیان مورد هدف قرار گیرند» و «پزشکان و مددکاران باید محافظت شوند.» «چیزهایی که غیرنظامیان برای بقا به آن‌ها نیاز دارند - مانند غذا و آب - نباید نابود شده یا از آنان دریغ شود.»
این بازیگر برنده اسکار همچنین نوشت: تجاوز و دیگر انواع خشونت جنسی به‌صراحت ممنوع اعلام شده است. نقض این قوانین یک جنایت جنگی است.
جولی به عنوان نماینده ویژه سازمان ملل، در کمیساریای عالی سازمان ملل متحد برای پناهندگان فعالیت کرده و توجهات را به بحران‌های انسانی در سراسر جهان از جمله میانمار و یمن جلب کرده است.
او همچنین به اوکراین پرداخته و به‌طور بخصوص، بیان کرده است که کودکان «بیشترین هزینه‌ را خواهند پرداخت.»                           ",https://www.asriran.com/003V1B
834222,۱۴۰۱/۰۱/۲۰,اجتماعی ,چه نسل ترسناکی تربیت می‌کنیم,بچه‌هایی که روزی ۲۰۰ بار جمله آشغال «نمی‌خواهند ما قهرمان شویم» را می‌شنوند، چگونه قرار است به مردان و زنان بالغی تبدیل شوند که مسئولیت کارشان را بپذیرند و از شکست، پل پیروزی بسازند؟ به‌راستی با این نسلی که تربیت می‌کنیم آینده ما چه شکلی خواهد بود؟,"رسول بهروش، روزنامه‌نگار، در یادداشتی در روزنامه همشهری نوشت: «به جرأت می‌توان گفت بخشی از زشت‌ترین، کریه‌ترین و نفرت‌انگیزترین روزهای تاریخ فوتبال ایران از نظر فرهنگی و اخلاقی را سپری می‌کنیم. این یک اضمحلال محض است؛ یک نابودی مطلق که اگر از بیرون به آن نگاه کنی، تازه عمق فاجعه را درک می‌کنی. 
 
این روزها پرخاش، عصبانیت، بداخلاقی و هرج‌ومرج حرف اول فوتبال ایران را می‌زند. گویی هیچ مرزی برای توقف خشونت کلامی وجود ندارد. هر رفرش در هر سایت و صفحه و خبرگزاری مساوی است با صدور حداقل یک بیانیه یا مصاحبه آتشین از سوی یکی از باشگاه‌های کشور. 
 
بعد از اعلام آرای کمیته انضباطی در مورد داربی تهران و نیز بازی استقلال و گل‌گهر، این فضای متعفن به اوج خودش رسید. آن قدر بیانیه‌پراکنی اتفاق افتاد که حال آدمیزاد را به هم می‌زد. 
 
به موازات این فضا، درگیری‌های کلامی دو باشگاه پرسپولیس و استقلال با هوادار و پیکان ادامه داشت، بعضی تیم‌های جام حذفی به زمان و مکان مسابقات‎شان اعتراض داشتند و خلاصه یک بلبشوی کامل بر رسانه‌های ورزشی حاکم بود. باز خدا را شکر که در فوتبال آماتور ایران به تیم قهرمان، «تشتک» هم جایزه نمی‌دهند، وگرنه اگر گوشه‌ای از گردش مالی هنگفت فوتبال اروپا اینجا وجود داشت، لابد کشته هم می‌دادیم!
 
یک‌سری کانال هواداری با منافع بزرگ مالی، هواداران تیم‌های مختلف را به جان هم می‌اندازند و سود چشمگیری به جیب می‌زنند. روزانه هزاران کامنت در فضای مجازی منتشر می‌شود که محتوای خیلی از آنها توهین به بزرگان، محترمان و حتی بنیان‌گذاران فقید باشگاه مقابل است. 
 
بعضی از این آدم‌ها طوری به ناموس و خانواده هواداران رقیب توهین می‌کنند که انگار با پلیدترین موجودات تاریخ مواجه‌اند. این فضا باید توسط عاقله‌مردها مدیریت شود اما ‌ای دریغ که کسی در میدان نیست. خیلی از مدیران و پیشکسوت‌ها که با شهوت دیده‌شدن، خودشان آتش‌بیار معرکه شده‌اند، مربیان کنار خط قیامت به پا می‌کنند و باشگاه‌ها هم در طول روز چندین بیانیه هتاکانه و مبتذل علیه هم بیرون می‌دهند.
 
اجازه بدهید عمیقا نگران کودکانی باشیم که در این فضا پرورش پیدا می‌کنند. بسیاری از بچه‌های کم‌سال، بخش زیادی از اوقات فراغت‌شان را پای همین کانال‌ها و صفحات هواداری می‌گذرانند. به این ترتیب آنها هر روز ساعت‌ها مشق خشونت و نفرت می‌کنند؛ تمرین دوست‌نداشتن، تمرین این که هیچ عقیده و سلیقه مخالفی را تحمل نکنند و به اعضای خانواده هم بد و بیراه بگویند، فقط به‌ خاطر این که یک نفر از آنها رنگ دیگری را دوست دارد! تمرین این که هر شکستی در زندگی را گردن دیگران بیندازند. 
 
بچه‌هایی که روزی ۲۰۰ بار جمله آشغال «نمی‌خواهند ما قهرمان شویم» را می‌شنوند، چگونه قرار است به مردان و زنان بالغی تبدیل شوند که مسئولیت کارشان را بپذیرند و از شکست، پل پیروزی بسازند؟ به‌راستی با این نسلی که تربیت می‌کنیم آینده ما چه شکلی خواهد بود؟ همه ما «فوتبال» را دوست داریم اما این لعنتی قرار بود یکی از آرام‌بخش‌های ما در این روزگار پرفشار باشد، نه این که خودش به ابزار بیزاری تبدیل شود. کاش می‌شد تا اطلاع ثانوی پای همه محتواهای تولیدشده در فوتبال ایران عبارت «منفی ۱۸» را درج کرد.»                           ",https://www.asriran.com/003V1C
834220,۱۴۰۱/۰۱/۲۰,اجتماعی ,زوج‌های هم‌سن بیشتر جدا می‌شوند؟,در این میان ازدواج زنان و مردان همسن در سال۱۳۹۶ عدد ۷۱هزارو۸۱۷ مورد ثبت شده که در سال۱۴۰۰ این عدد تا پاییز به ۴۹هزارو۷۸۶ مورد رسیده و طلاق نیز در این گروه سنی از ۱۹هزارو۹۴۷ مورد به ۱۵هزارو۵۳۴ مورد رسیده است.,"حتما تصاویر حسادت‌برانگیز آن دسته از زوج‌هایی را که سال‌هاست با یکدیگر زندگی می‌کنند و از پس مشکلات برآمده‌اند دیده‌اید. آن دسته که عکس‌های دوستانه و محبت‌آمیزشان دست‌به‌دست می‌شود و شبیه الگوواره‌ای در شبکه‌های اجتماعی می‌چرخد. این زوج‌ها ممکن است بتوانند الگویی وسوسه‌آمیز برای دیگر زوج‌ها باشند، اما در این گزارش مدنظر ما نیستند.
 
روزنامه «همشهری» در ادامه نوشت: ما در اینجا سراغ آن دسته رفته‌ایم که از یکدیگر جدا شده‌اند و حتی کوچک‌تر؛ آن دسته‌ای که نخستین جدایی‌شان را به ثبت رسانده‌اند. در این زمانه آدم‌ها چقدر می‌توانند یکدیگر را بپذیرند و با هم زندگی کنند؟ تاب‌آوری و آستانه تحمل آنها برای زوج بودن چند سال است؟ معمولا جزو کدام گروه سنی هستند و چقدر با هم تفاوت سنی دارند؟ چه دلایلی باعث تاب‌آوری بیشترشان در قالب زوج بوده است؟ 
 
میانگین طول مدت ازدواج در ۴ سال گذشته
 
در سال ۱۳۹۶ میانگین طول مدت ازدواج ۹سال‌و۲ماه ثبت شده است. این آمار را مرکز آمار ایران منتشر کرده و مربوط به آن دسته است که صیغه طلاق بین‌شان جاری شده. اما حالا همین مرکز، میانگین طول مدت ازدواج را در سال ۱۴۰۰ به ۱۰سال‌ و ۷ ماه رسانده. این به‌ معنای آن است آن دسته که سال‌هاست با هم زندگی می‌کنند و همچنان در کنار یکدیگرند و طلاق نگرفته‌اند در این آمار قرار نگرفته و شامل آن نشده‌اند.
 
نکته‌ قابل توجه این است که اعداد ارائه شده تا پاییز سال گذشته بوده و باید این نکته را مورد توجه قرار داد که با وجود سال‌های سخت شیوع کرونا و شرایط سخت اقتصادی، ما با بیشترین میانگین طول مدت ازدواج در ۴سال گذشته روبه‌رو بوده‌ایم. شاید مهم‌ترین نکته این آمار آن باشد که در این سال‌ها زوج‌ها بیش از پیش درصدد تحمل سختی‌های زندگی و یکدیگر بوده و آمار را یک‌ونیم‌درصد از ۴سال پیش رشد مثبت داده‌اند.
 
مرکز آمار همچنین در جدول دیگری این موضوع را بررسی کرده که همسن‌ و سال‌ها بیشتر از یکدیگر طلاق می‌گیرند و آن‌ دسته که ۱۵سال اختلاف سنی داشته و مرد بزرگ‌تر از همسرش بوده کمترین آمار طلاق را به ثبت رسانده‌اند. در واقع بهتر است مسئله را اینگونه روشن کنیم که بین کسانی که طلاق گرفته‌اند، کمترین آمار برای ازدواج‌هایی ثبت شده که مردان خیلی بزرگ ترند. البته درنظر داشته باشید که بیشترین آمار ازدواج نیز میان زوج‌های همسن و سال است و طبعا آمار طلاق هم بین همین گروه بالا بوده است.
 
نقش تفاوت سنی در جدایی
 
در همین اعداد ارائه شده از سوی مرکز آمار ایران نشان داده شده است که در سال۱۳۹۶ مردانی که زیر ۱۵سال ازدواج کرده‌اند ۴۳نفر بوده، درحالی‌که در سال۱۴۰۰ این عدد به ۱۹نفر رسیده است. این آمار کاهشی درباره زنان نیز صدق می‌کند، اما در اندازه‌هایی بزرگ تر؛ یعنی ۳۳هزار و ۳۸۴زن کمتر از ۱۵سال در سال۱۳۹۶ راهی خانه بخت شده‌اند و این عدد در پاییز۱۴۰۰به ۲۵هزارو۶۴۶نفر رسیده است.
 
اما در همین جدول آن دسته که ۴۰سال به بالا داشته و ازدواج کرده‌اند در سال۱۳۹۶ در میان مردان ۴۵هزارو۲۳۳نفر بوده و این عدد تا پاییز گذشته به ۴۲هزارو۹۳۶نفر رسیده است. در میان زنان نیز این عدد از ۲۴هزارو۶۳۴ به عدد ۲۸هزارو۶۸۹ نفر در سال گذشته رسیده و افزایش داشته است. این نشان می‌دهد ازدواج در سنین بالا روندی افزایشی داشته است.
 
در جدول طلاق نیز مردانی که در سال۱۳۹۶ در سن کمتر از ۱۵سال طلاق گرفته‌اند، یک نفر بوده که این عدد در سال۱۴۰۰به صفر رسیده، اما زنان در همین گروه سنی هزارو۴۸مورد طلاق را به ثبت رسانده‌اند که این عدد در سال۱۴۰۰ به ۷۳۴طلاق کاهش یافته است. سال۱۳۹۶ در گروه سنی بالای ۴۰سال نیز ۵۲هزارو۴۶مرد طلاق گرفته‌اند که این عدد پاییز۱۴۰۰ به ۵۰هزارو۵۹۶ رسیده و زنان بالای ۴۰سال هم به نسبت سال۱۳۹۶ که ۳۲هزارو۵۹ مورد طلاق را به ثبت رسانده بودند، در سال گذشته تا پاییز این عدد به ۳۲هزارو۸۳۵ رسیده و افزایش داشته است.
 
در این میان ازدواج زنان و مردان همسن در سال۱۳۹۶ عدد ۷۱هزارو۸۱۷ مورد ثبت شده که در سال۱۴۰۰ این عدد تا پاییز به ۴۹هزارو۷۸۶ مورد رسیده و طلاق نیز در این گروه سنی از ۱۹هزارو۹۴۷ مورد به ۱۵هزارو۵۳۴ مورد رسیده است.
 
ازدواج میان‌ زوج‌هایی که مرد ۱۵سال از همسر خود(زن) بزرگ‌تر است در سال۱۳۹۶ عدد ۱۶هزارو۱۱۹ مورد ثبت شده که سال۱۴۰۰ این عدد تا پاییز ۱۲هزارو۸۴۰ مورد بوده است.  همین تفاوت سنی بین زوج‌ها در طلاق نیز از ۵هزارو۶۱۸مورد در سال۱۳۹۶به ۳هزارو۹۱۴مورد رسیده است.
 
همسری با حمایت پدرانه
 
اما در جدول طلاق‌ براساس طول مدت ازدواج، امری به روشنی دیده می‌شود، و آن هم اینکه هر چه طول مدت ازدواج میان افراد افزایش یابد، آمار طلاق میان آنها کاهش پیدا می‌کند. آن دسته از زوج‌هایی که بیش از ۲۰سال با یکدیگر زندگی کرده‌اند به شکل محسوسی تحمل‌شان نسبت به یکدیگر افزایش داشته و طلاق میان‌شان کمتر اتفاق می‌افتد. اما بیشترین میزان طلاق‌ در ۵سال اول ازدواج رخ می‌دهد. می‌توان با اطلاعات این جدول این پرسش را مطرح کرد که چرا با همه آگاهی‌بخشی‌ها نسبت به آمادگی‌ و شناخت قبل از ازدواج، همچنان این الگو تغییری نکرده است و زنان و مردان در ابتدای زندگی به دلزدگی از یکدیگر و جدایی تن می‌دهند؟
 
ساناز فلاح‌زاده، روانشناس می‌گوید که پیوند ازدواج از پیچیده‌ترین نوع ارتباط انسانی است که بررسی ابعاد متعدد آن سال‌هاست پژوهش‌های فراوانی در رشته‌های مختلف علوم انسانی و به‌طور اخص دانش روانشناسی را به‌خود معطوف کرده است. او می‌گوید: «در نگاه اول آمارها گیج‌کننده به‌نظر می‌رسد! اما ابتدا به رابطه یا همبستگی میان طول مدت ازدواج و کاهش نرخ طلاق بپردازیم. از دیدگاه نظریه رفتاری، عقلانی و هیجانی، تبیین این موضوع را می‌توان به رشد عقلانی زوجین، افزایش کنترل هیجانی، عادت و یافتن توانایی مواجهه و مقابله با مسائل موجود در زندگی زناشویی، مربوط دانست.»
 
از دیگر سو او به عوامل فرهنگی مانند بزرگ شدن فرزندان و اینکه طلاق تهدیدی برای زندگی زناشویی یا همسریابی آنان خواهد بود، اشاره می‌کند که می‌تواند از دلایل کاهش نرخ طلاق در ازدواج‌های طولانی‌مدت باشد. مسئله دیگر افزایش سن ازدواج‌هایی است که منجر به طلاق شده‌اند و از ۸سال به ۱۰سال رسیده است. فلاح‌زاده این موضوع را نشانه خوبی از افزایش میزان تاب‌آوری افراد و افزایش سواد رابطه میان زوج‌ها می‌داند.
 
اما درباره زوج‌هایی که در آن مردان ۱۵سال بزرگ‌تر از همسر خود (زنان) هستند باید به‌گونه‌ای با تحلیلی روان‌کاوانه از آن سراغ گرفت.
 
به اعتقاد فلاح‌زاده تحلیل این رفتار را می‌توان ناشی از جامعه پدرسالارانه دانست: «پدر مظهر اقتدار و قدرت بوده و در خانواده فردی پیشرو محسوب می‌شود. بنابراین در ازدواج‌ها اگر مرد خیلی بزرگ‌تر باشد شمایل پدر را به‌خود می‌گیرد. همین امر باعث می‌شود زنان با احترام و پیروی بیشتری در زندگی زناشویی رفتار ‌کنند.
 
در مقابل مرد نیز عطوفت بیشتری به همسرش خواهد داشت. اما از دیدگاه عقلانی و هیجانی، طبق باورهای موجود در جامعه، احترام به بزرگ‌تر در این نوع روابط مطرح خواهد شد. اینکه فرد بزرگ‌تر تجربه بیشتری داشته و همین‌ امر زن را در این نوع پیوندها تابع‌تر خواهد کرد. در مقابل نیز وقتی فرد (مرد) با فردی کوچک‌تر از خود از نظر سنی و عقلی روبه‌رو می‌شود، انعطاف و صبر بیشتری به خرج می‌دهد.»
 
مقاومت در برابر انعطاف
 
اما چرا در این آمار آن دسته که یک تا ۵سال از شروع زندگی مشترک‌شان گذشته، در صدر آمار طلاق قرار گرفته‌اند؟ فلاح‌زاده معتقد است: «سال‌های ابتدایی ازدواج نیازمند توان مواجهه و مقابله با امور زیادی است. ازدواج میان انسان‌ها، تنها پیوند میان ۲فرد نیست، بلکه پیوند میان ۲خانواده، ۲فرهنگ و عقیده، ۲جایگاه اجتماعی و اقتصادی نیز محسوب می‌شود. هر چه تفاوت میان این ابعاد بیشتر و آشکارتر باشد، احتمال توانایی کنار آمدن افراد (خصوصاً هنگامی که آموزش‌های کافی درباره سواد رابطه به آنها داده نشده باشد)، کمتر و نامحتمل‌تر خواهد بود.»
 
از سوی دیگر باید به این نکته توجه کرد که طبق دیدگاه عقلانی-هیجانی، باورهای مرکزی افراد، جزو ارکان اصلی شخصیت و رفتار آنهاست که به‌وجود فرد قوام و دوام می‌بخشد. این روانشناس می‌گوید: «در سال‌های ابتدایی ازدواج به دلایل مختلفی که ذکر شد، باورهای فرد به‌طور مداوم در معرض تعدی و آسیب قرار می‌گیرد و (جدای از درست و غلط بودن یا آگاهانه یا ناآگاهانه بودن) همه تلاش فرد حفظ این باورها و ارزش‌هاست. همین امر فرد را وادار به مقاومت و حفظ ارزش‌هایی می‌کند که تا پیش از آن با آن زیسته. این موضوع می‌تواند یکی از دلایل طلاق زودهنگام باشد.» در واقع از نظر او در سال‌های ابتدایی ازدواج، صیانت از ذات منجر به جنگ و نهایتا جدایی خواهد شد.
 
همچنین می‌توان به این نکته توجه کرد که در چند دهه اخیر با توجه به پیشرفت در فناوری اطلاعات و فراگیر شدن شیوه‌های آموزشی، همچنین غیاب متولی مناسبی برای چگونگی آموزش‌ها باعث شده آموزش‌های غلط به والدین داده شود و منجر به پرورش افراد در ظاهر بالغی شود که صفاتی چون خودشیفتگی و نمایشگری تا حد اختلال درگیرشان کرده است. به‌گونه‌ای که همین امر می‌تواند یکی از دلایل افزایش نرخ طلاق در ازدواج‌های جدید و با سن کمتر از ۵سال باشد. به قول معروف فرد دیگر طاقت ندارد کسی به او بگوید بالای چشمش ابروست! 
 
فلاح‌زاده با بسط این موضوع به صفت دیگری اشاره می‌کند که بعضی والدین و فرزندان آنها با افتخار از آن یاد می‌کنند، و از دلایل شکست زندگی زوج‌ها محسوب می‌شود؛ وابستگی. او می‌گوید: «هنگامی‌که محبت با وابستگی اشتباه گرفته شود، شکل سلب مسئولیت، دخالت، و نهایتاً احساس ناتوانی از امور شخصی را به فرد می‌دهد.
 
والدینی که فرزندان خود را با شیوه‌های به‌اصطلاح نوین که سرشار از محبت کلامی و عملی (بی‌شک غیرعاقلانه) برای زندگی مشترک آماده می‌کنند، متأسفانه مسیری غلط برای رسیدن به هدف را برگزیده‌اند. همان‌ها که می‌گویند فرزندمان نازک‌تر از گل نشنیده و سنگین‌تر از قاشق بلند نکرده! بنابراین با چنین تربیتی انتظار تسلیم، طلاق و بازگشت به زندگی وابسته و اقناع کننده نیازهای خودشیفته‌وار فرد، آنچنان هم دور از انتظار نخواهد بود.»                           ",https://www.asriran.com/003V1A
834219,۱۴۰۱/۰۱/۲۰,بین الملل,ایلان ماسک معدنچی می‌شود,مدیرعامل شرکت تسلا روز جمعه در توییتی نوشت: قیمت لیتیوم سر به فلک کشیده! تسلا ممکن است مجبور شود مستقیما وارد عرصه استخراج و پالایش لیتیوم در مقیاس بزرگ شود، مگر آنکه هزینه‌ها بهبود یابد.,"برقی‌شدن خودروهای سواری با مزایای شناخته شده‌ای از جمله کاهش انتشار کربن و از بین رفتن وابستگی به سوخت‌های فسیلی همراه است، با این وجود مانعی بزرگ وجود دارد که سازندگان وسایل نقلیه برقی در حال حاضر با آن مواجه هستند و آن قیمت بسیار بالای لیتیوم است.
به گزارش ایسنا و به نقل از فیوچریزم، یکی از مشکلات شرکت‌های سازنده‌ی خودروهای برقی دسترسی به عناصر کمیابی است که برای ساخت باتری این وسایل نقلیه مورد نیاز است.
استخراج لیتیوم کاری به شدت دشوار است و هزینه‌های محیط‌ زیستی قابل توجهی بر جهان تحمیل می‌کند. استخراج لیتیوم، به خاک صدمات بسیاری رسانده و موجب آلودگی هوا می‌شود. عملیات استخراج لیتیوم، جریان‌های آبی را که مورد استفاده انسان و چهارپایان است و برای آبیاری محصولات کشاورزی مورد استفاده قرار می‌گیرند، آلوده می‌کند.
به همین دلیل است که ما اکنون در میانه بحران لیتیوم قرار داریم. با وجود دلایل دیگری مانند افزایش تقاضا برای خودروهای برقی، قیمت جهانی لیتیوم در یک سال گذشته به بیش از ۴۵۰ درصد افزایش یافته است.
اکنون به نظر می‌رسد که این موقعیت، تسلا را به سوی قدم نهادن در صنعتی جدید سوق دهد.
ایلان ماسک، مدیرعامل شرکت تسلا روز جمعه در توییتی نوشت: قیمت لیتیوم سر به فلک کشیده! تسلا ممکن است مجبور شود مستقیما وارد عرصه استخراج و پالایش لیتیوم در مقیاس بزرگ شود، مگر آنکه هزینه‌ها بهبود یابد.
وی افزود: این عنصر به خودی خود با کمبود مواجه نیست؛ زیرا لیتیوم در سراسر زمین وجود دارد، اما سرعت استخراج و پالایش آن کم است.
این پیشنهادی قابل توجه است؛ زیرا تسلا برای آغاز کسب‌وکار استخراج معدنی خود به منابع زیادی نیاز دارد.
علاوه بر این، شرکت‌های دیگر به طور فزاینده‌ای به دنبال راهی برای پایان دادن به وابستگی ما به این عنصر هستند. برای مثال برخی از محققان باور دارند که زینک می‌تواند جایگزین ارزشمندی باشد. سایرین باور دارند که باتری‌های نمکی یا سدیم-یون می‌توانند جایگزین‌های امیدوارکننده‌ای باشند.
با این وجود جایگزین مناسبی که بتوان آن را در مقیاس بالا تولید کرد و همچنین بتواند با چگالی انرژی قابل توجه باتری‌های لیتیوم یون رقابت کند، هنوز پیدا نشده است.
به زبان دیگر به رغم افزایش قیمت‌ها، تسلا احتمالا در آینده‌ی نزدیک به لیتیوم وابسته می‌ماند. این بدان معناست که ما ممکن است شاهد افزایش قیمت خودروهای برقی شرکت تسلا و سایر شرکت‌ها باشیم که این موضوع تلاش مداوم برای پذیرش گسترده خودروهای برقی توسط عموم را با مشکل روبه‌رو می‌کند.
در حقیقت ماه گذشته تسلا مجبور شد قیمت‌ خودروهای خود را افزایش دهد و اکنون ارزان‌ترین مدل تسلا یعنی مدل ۳ قیمتی بیش از ۴۶ هزار دلار دارد.
اکنون دوره سختی برای سازندگان خودروهای برقی است. کمبود ریزتراشه و بی‌ثباتی‌های سیاسی ایجاد شده در نتیجه حمله روسیه به اوکراین باعث افزایش قیمت کالاها شده است.
نیاز به جایگزینی برای باتری‌های لیتیوم-یون هیچگاه تا این اندازه حس نشده بود و شرکت‌های سراسر جهان به شدت به دنبال یافتن راه‌هایی برای پاسخگویی به تقاضای فزاینده‌ی جامعه هستند. اما آیا تسلا می‌تواند با ایجاد معادن لیتیوم خود شرایط را تغییر دهد؟ برای پاسخ به این سوال باید منتظر بمانیم.                           ",https://www.asriran.com/003V19
834216,۱۴۰۱/۰۱/۲۰,حوادث,تصادف نیکولاس لطیفی و لنس استرول در جریان تعیین خط گرندپری استرالیا (فیلم),تصادف شدید نیکولاس لطیفی و لنس استرول در جریان تعیین خط گرندپری فرمول یک استرالیا را ببینید.,کد ویدیو  دانلود    فیلم اصلی                                     ,https://www.asriran.com/003V16
834218,۱۴۰۱/۰۱/۲۰,اجتماعی ,جزئیات انتخاب رنگ سال در ایران برای اولین بار,پنتون سیستم بزرگی دارد که تمام کدهای رنگی را در خود جای داده است و تولیدکنندگان و طراحان مختلف در دنیا وقتی می‌خواهند مطمئن شوند رنگ مورد استفاده‌شان همان رنگی است که مشتری می‌خواهد به آن مراجعه می‌کنند.,"کارگروه سامان‌دهی مد و لباس کشور برای اولین بار تصمیم گرفته رنگ سال ایرانی را مشخص کند. «سبز ایرانی» یا همان «سبز پرشین»، رنگی است که به عنوان رنگ سال ۱۴۰۱ انتخاب شده است.
روزنامه «خراسان» در ادامه نوشت: این کارگروه با هدف بازآفرینی ارزش‌های دینی، ملی و قومی، احیا و توسعه زیبایی‌شناسی بومی در کشور، چنین تصمیمی را در دستور کار قرار داده است. انتخاب رنگ سال برای یازدهمین جشنواره مد و لباس فجر اقدام تازه‌ای است از سوی کارگروه سامان‌دهی مد و لباس کشور و نمادی از تغییراتی است که در جشنواره پیش رو ایجاد خواهد شد. 
اما آیا تا امروز اسم رنگ سبز ایرانی به گوش شما خورده است و می‌دانستید یکی از ۹ رنگی است که دنیا آن را به نام ایران می‌شناسد؟ به‌بهانه انتخاب رنگ سال، با این رنگ و نحوه هماهنگ کردن برای چیدمان خانه و پوشش، بیشتر آشنا خواهید شد. همچنین گفت‌وگویی با دبیر یازدهمین جشنواره مد و لباس فجر درباره ضرورت، مراحل و دلایل انتخاب رنگ سال خواهیم داشت که در ادامه خواهید خواند.
 
تاریخچه انتخاب رنگ سال در جهان
انتخاب رنگ سال اگرچه اولین بار است که در ایران اتفاق می‌افتد اما در دنیا سابقه چندین ساله دارد. شرکت پنتون یکی از شرکت‌های شناخته‌شده در انتخاب رنگ سال جهانی است که از ۲۲ سال پیش با انتخاب و معرفی رنگ سال تاثیر زیادی در جهت‌دهی دنیای مد و دکوراسیون به سمت رنگ سال دارد. شعار این شرکت می‌گوید: «از آنجا که ۸۰ درصد از تجربه‌های زندگی از طریق چشم فیلتر می‌شود ما می‌فهمیم انتخاب رنگ یک موضوع بسیار مهم است.»
پنتون سیستم بزرگی دارد که تمام کدهای رنگی را در خود جای داده است و تولیدکنندگان و طراحان مختلف در دنیا وقتی می‌خواهند مطمئن شوند رنگ مورد استفاده‌شان همان رنگی است که مشتری می‌خواهد به آن مراجعه می‌کنند.
روش انتخاب رنگ سال در این موسسه هم به این شکل است که نماینده‌ گروه‌های استاندارد رنگ در اتاقی با دیوارها و وسایل سفیدرنگ جمع می‌شوند تا ایده‌ای به آنان تلقین نشود. سپس هر کدام از کارشناسان اشیایی را که رنگ‌های الهام‌بخش دارند، به افراد حاضر نشان می‌دهند و درباره آن با هم گفت‌وگو می‌کنند تا به یک جمع‌بندی نهایی درباره رنگ سال آینده برسند.
 
سبز ایرانی، یادگاری از کوزه‌گری و کودکی
 
اولین استفاده از رنگ سبز ایرانی در متون انگلیسی به سال ۱۸۹۱ میلادی برمی‌گردد. سبز ایرانی یا سبز پرشین در طیف رنگ سبز قرار دارد و ترکیبی از رنگ سبز تیره و خاکستری است که آبی‌تر از سبز معمولی و روشن‌تر از سبز شوکران است. به رنگ سبز ایرانی، سبز خزه دریایی هم گفته می‌شود و طیف تیره‌تر این رنگ را به نام سبز کله‌غازی می‌شناسند. رنگ سبز ایرانی یکی از ۹ رنگ معروف ایرانی است که جهان، آن را به نام ایران می‌شناسد.
 
شاید برایتان این سوال مطرح شود که چرا آنها این کد رنگی را به نام سبز ایرانی می‌شناسد؟ سبز ایرانی همان رنگی است که در کوزه‌گری و فرش‌بافی ایرانی مورد استفاده قرار می‌گیرد. این رنگ نماد بهشت، تقدس، پرهیزکاری و طبیعت و بیانگر جذابیت و ثبات در کنار امید و شادابی است. همان‌طور که شاعران شعر فارسی با استفاده از رنگ سبز در اشعارشان به دنبال ایجاد حس سرسبزی، امیدواری و شادی بوده‌اند. بطور مثال فردوسی در شاهنامه این طور می‌گوید: «سرت سبز باد و دلت شادمان / تنت پاک ودور از بد بدگمان»
 
فرصت‌ طلایی آشنایی با این رنگ آرامش‌بخش
 
رنگ سبز ایرانی که در زیرمجموعه رنگ سبز بهاری قرار می‌گیرد مانند بیشتر طیف‌های رنگ سبز مایه آرامش‌بخشی است و می‌تواند احساسات منفی مانند اضطراب، استرس و دلهره را کنترل کند. انتخاب رنگ سبز ایرانی به عنوان رنگ سال ۱۴۰۱ می‌تواند بهانه‌ یا حتی فرصتی طلایی باشد تا بیشتر از این رنگ در فضای منزل و کار استفاده کنید و از آثار مثبت آن بر روحیه و احساسات خود نهایت بهره را ببرید. 
 
آدم‌ها دوست دارند در فضای سبز قدم بزنند، ترجیح‌شان این است که قرارهای دوستانه و خانوادگی‌شان را در جایی سبز تنظیم کنند و با استفاده از گلدان در خانه و محل کار به دنبال ایجاد یک محیط کوچک سبز برای خود هستند. البته تمایل انسان‌ها به رنگ سبز بی‌دلیل نیست چون محققان بر این باورند که رنگ سبز، به ویژه در طبیعت یادآور خاطرات کودکی است و به همین دلیل دیدن آن برای هر فرد روح‌نواز و شیرین است. حتی برخی استفاده از رنگ سبز و طبیعت را در بازه‌های زمانی حساس زندگی مانند تغییر ناگهانی وضعیت سلامتی یا شکست شغلی موثر می‌دانند. 
 
به کارگیری رنگ سبز در خانه و محل کار می‌تواند ذهن‌ را به طبیعت نزدیک کند و یادآور طبیعتی باشد که در فضاهای شهری کمتر به آن دسترسی وجود دارد. رنگ سبز در اتاق کار می‌تواند به شما انرژی، خوش‌بینی و امیدواری به آینده بدهد و در خانه ذهن‌تان را از شلوغی و دغدغه‌ها دور کند.
 
اصول داشتن خانه سبز و پوشش سبز در سال سبز
 
اگر قصد استفاده از رنگ سبز در دکوراسیون خانه، محل کار یا پوشش خود را دارید نباید بی‌گدار به آب بزنید. بکارگیری رنگ سبز در هر کدام از این موارد قواعدی دارد که رعایت آن‌ها می‌تواند تاثیر بهتر و بیشتری داشته باشد.
 
دیوارها و سقف| اگر قصد استفاده از رنگ سبز در دیوارها و سقف را دارید از سبز تیره استفاده نکنید چون ممکن است ظاهر دکوراسیون داخلی تحت تاثیر آن قرار گیرد. در عوض استفاده از زمینه‌های روشن‌تر و ملایم‌تر رنگ سبز به محیط ظاهری آرام، ایمن و خنک می‌بخشد و فضا را بزرگ‌تر از آن‌چه هست نشان می‌دهد.
 
اشیا، فرش و کابینت| البته از این نکته هم نباید غافل شد که تاثیر روان‌شناختی رنگ سبز بر روحیه انسان، شخصی است. پس بهتر است قبل از این که بخشی از دکور خود را به رنگ سبز دربیاورید چند بار در یک فضای سبز قدم بزنید و بنا به برداشت شخصی‌تان از این رنگ در خانه و محل کار استفاده کنید. استفاده از اشیا، فرش، صندلی و کابینت سبز می‌تواند فضایی پرجنب‌وجوش در آشپزخانه ایجاد کند.
 
اتاق خواب| رنگ سبز در اتاق خواب می‌تواند کمک بزرگی برای کنترل ضعف اعصاب و فشارهای روحی باشد. بنابراین اگر یک اتاق در خانه دارید و بیشترین زمان خود را در آن‌جا می‌گذرانید سبز می‌تواند یکی از گزینه‌های اصلی روی میز باشد.
 
اتاق مطالعه| رنگ سبز می‌تواند با کاهش استرس به خلاقیت بیشتر منجر شود و سرعت مطالعه کودکان را بالا ببرد. به همین دلیل استفاده از سبز روشن (سبز ترکیب شده با رنگ سفید) در اتاق کودکان کاربرد زیادی دارد.
 
پوشش| سبز از دسته رنگ‌های ثانویه و جزو رنگ‌های سرد و خنثی است و یکی از کم‌ریسک‌ترین رنگ‌ها برای ترکیب با رنگ دیگری است. اما برای داشتن بهترین ترکیب رنگ می‌توان از چرخه رنگ‌ها کمک گرفت. اگر قرار است در پوشش‌تان از رنگ سبز استفاده کنید چند راه دارید. می‌توانید به سراغ ترکیبات رنگی بروید که بر اساس هارمونی رنگ‌ها در چرخه رنگ، در کنار سبز قرار می‌گیرد. آبی و بنفش در این دسته قرار دارند و ترکیب آن‌ها با رنگ سبز می‌تواند بسیار دلنشین باشد همان طور که قرار گرفتن جنگل و آسمان یا جنگل و دریا از چشم‌نوازترین صحنه‌های طبیعت است. 
 
همچنین می‌توانید از رنگ‌های مکمل استفاده کنید. زرد، سفید، نارنجی و قرمز در دسته مکمل رنگ سبز قرار می‌گیرند و در سال‌های اخیر ترکیب سبز و زرد با استقبال خوبی مواجه شده است. قدم آخر این است که برای استفاده از رنگ سبز از تناژهای مختلف این رنگ مانند سبز سدری، سبز پاستلی، زیتونی و ... استفاده کنید.
 
فراگیرترین رویداد تخصصی مد و لباس در ایران، جشنواره مدولباس فجر است که از سال ۸۶ در زمینه‌های مختلف مربوط به لباس و پارچه زیر نظر وزارت ارشاد برگزار می‌شود. دبیر یازدهمین دوره این جشنواره، دکتر سپیده یاقوتی، مدرس دانشگاه، طراح و پژوهشگر حوزه پارچه و لباس، دارای مدرک کارشناسی طراحی پارچه و لباس، کارشناسی ارشد و دکترای پژوهش هنر از دانشگاه الزهرا (س) است. او  در گفت‌وگو با ما درباره رنگ سال ۱۴۰۱ توضیح می‌دهد.
 
رنگ لباس‌ها، بازتابی از فرهنگ کشورهاست
 
او درباره انتخاب رنگ سال توسط کارگروه مد و لباس و ضرورت این کار می‌گوید: «هویت‌بخشی به فعالیت های جشنواره مد و لباس فجر از ضرورت‌های سیاست گذاری، برنامه ریزی و اجرایی است که به‌عنوان یکی از اهداف اصلی کارگروه مدو لباس هم مطرح شده‌است. انتخاب بهترین ترکیب رنگ یا به‌طورکلی رنگ، یکی از اصلی ترین موضوعات طراحی لباس و پارچه است و می تواند بازتابی از فرهنگی باشد که در آن زندگی می کنیم. 
 
هرسال در دنیا با شروع سال نو، رنگ سال توسط برندها و شرکت های مختلفی که در این زمینه فعالیت می کنند اعلام می شود واگرچه اساس انتخاب رنگ سال هر برند با دیگری متفاوت است اما اغلب انتخاب این رنگ با الهام از گرایش های فرهنگی و اجتماعی با روندی علمی و برپایه تحقیق و پژوهش تخصصی صورت می گیرد و قواعد و شرایط خاصی دارد. با توجه به ارزش ها و هنجارهای حاکم بر فرهنگ ایرانی- اسلامی احتمال استقبال نکردن از برخی رنگ های اعلام شده براساس ترندهای فرهنگ جهانی وجود دارد. 
 
مد لباس جریانی است که در جشنواره شکل می گیرد. معرفی رنگ برای جشنواره می تواند به انسجام بخشی طرح ها کمک و نیاز به مدگرایی به همراه حفظ ارزش های فرهنگی را برآورده کند و درنهایت منجر به جریان سازی مد شود. البته این برنامه یک بار دیگر در جشنواره هفتم اما دیرهنگام و در روزهای برگزاری اعلام شده بود و نیاز بود که به شکل جدی تری موردتوجه قرار گیرد.»
 
فرایند انتخاب رنگ سال، تخصصی و بر پایه پژوهش‌ها بود
 
او در پاسخ به این سوال که انتخاب رنگ بر اساس چه روندی بوده است، می‌گوید: «فلسفه انتخاب رنگ سال فرایندی کاملاً علمی و تخصصی برپایه پژوهش است. باید پژوهش را در مسیر کاربردی شدن هدایت کرد. با توجه به این‌که جشنواره مد و لباس فجر رویکردی حمایتی دارد، ضرورت دارد بخشی از فعالیت‌های آن صرف به ثمر رسیدن مراحل تخصصی مدسازی شود. برای تحقق این منظور از ابتدای فعالیت دبیرخانه جشنواره یازدهم، طی فراخوانی از تمام دانشگاه ها و مراکز آموزشی، اتحادیه ها و اصناف و سایر نهادهای مرتبط درخواست کردیم که افراد واجد صلاحیت را با ارسال رزومه علمی و اجرایی معرفی کنند. 
 
درنهایت، اتاق فکر فعال و کمیته های راهبردی متشکل از افراد متخصص و دانشگاهی و نمایندگان حوزه صنعت به برنامه ریزی فعالیت های علمی و عملی جشنواره پرداخت و این روند تا انتشار محتوای کامل جشنواره با حساسیت ویژه ادامه خواهد داشت. با توجه به اهمیت و حساسیت ویژه موضوع و ظرفیت های فرهنگی و هنری مسئله، سعی کردیم معیارهای علمی در انتخاب رنگ سال را رعایت کنیم. انتخاب رنگ سال برای یازدهمین جشنواره فجر نمادی از تغییراتی است که درجشنواره پیش رو ایجاد خواهد شد.»
 
این رنگ هم حال‌خوب‌کن است و هم محبوب
 
سبز ایرانی به عنوان رنگ سال ۱۴۰۱ انتخاب شد. چرا سبز ایرانی و چگونه روی این رنگ به جمع‌بندی رسیدید؟ خانم دکتر یاقوتی می‌گوید: «رنگ سبز در فرهنگ ایرانی رنگی محبوب به شمار می‌رود و جایگاه ویژه ای داشته و دارد. رنگ سبز نماد طبیعت، بهشت، تقدس و پرهیزکاری و دارای هویت ملی است. 
 
همان‌طور که می‌دانید «سبز ایرانی» یا «سبز پرشین» یکی از ۹رنگی است که دنیا آن را به نام ایران می شناسد. این رنگ تلفیقی از رنگ سبز و خاکستری است. رنگ سبز می تواند به عنوان نمادی از شروعی تازه باشد و رنگ طوسی نمادی از مقاومت و ثبات تا یادآور حال خوب و احساس آرامش باشد و طراحان مد و لباس هم متناسب با رنگ اعلام شده بتوانند با یکپارچگی بیشتری طرح های خود را ارائه کنند.»
 
مد ایرانی باید بروز و هماهنگ با هویت‌ ایرانی باشد
 
به عنوان سوال آخر از خانم دکتر یاقوتی می‌پرسم که آیا برای فرهنگ سازی در این حوزه و استفاده از رنگ سال، اقداماتی انجام خواهد شد؟ آیا انتخاب رنگ سال، ادامه دار خواهد بود یا خیر؟ او می‌گوید: «انتخاب رنگ ابزاری برای تمرین نگاه های مختلف به یک پدیده به عنوان منبع ایده طراحی است. به علت توجه ویژه عوامل و برگزارکنندگان این دوره از جشنواره به زیرساخت های پژوهشی و علمی، برنامه ریزی برای فرهنگ سازی در این زمینه و ایجاد یک جایگزین مناسب با استانداردهای جهانی از این جشنواره آغاز شده و نیاز است که در جشنواره های آینده هم به صورت ویژه موردتوجه قرار گیرد. 
 
سعی کرده ایم برنامه های جشنواره را دور از شتاب زدگی و سلیقه محوری پیش ببریم. هنر طراحی مد باید به روز باشد. اگر بخواهیم از مد ایرانی سخن بگوییم این مد باید بر بنیان های فکری و اعتقادی هویت ایرانی تکیه کند. از آن جایی که تعداد زیادی از طرح های راه یافته به جشنواره شخصی هستند و بیشتر طراحان این آثار توان هدایت اثر خود در مسیر تولید و عرضه به بازار مصرف را ندارند، می توان از طریق دسته بندی بیشتر و استفاده از ظرفیت های موجود به سمت ارتقای سطح کیفی جشنواره، به آن ها درحرکت به سمت فعالیت حرفه ای کمک کرد. شایان ذکراست فراخوان یازدهمین جشنواره مدولباس فجر (۱۴۰۱) در اردیبهشت ماه اعلام و بخش نمایشگاهی در نیمه دوم تیرماه برگزارخواهد شد.»                           ",https://www.asriran.com/003V18
834217,۱۴۰۱/۰۱/۲۰,سیاست خارجی,مصائب دانشجویان ایرانی در چین,آنچه دانشجویان ایرانی بورسیه در چین را کلافه کرده بلاتکلیفی است، اینکه نمی‌دانند، چه زمان می‌توانند دوباره تحصیل‌شان را ادامه دهند و این سردرگمی تا چه زمان ادامه خواهد داشت؟,"دانشجوی رشته پزشکی است اما نه تا به حال کشور محل تحصیلش را دیده نه آزمایشگاه و سالن تشریح را تجربه کرده. باور کنید یا نه، دو سال تمام همین جوری درس خوانده. این روزها اما کلافه شده و دلش می‌خواهد تکلیفش برای آینده مشخص شود. او یکی از دانشجویان بورسیه چین است که ناگهان کرونا زندگی‌اش را تغییر داد. ویروس کرونا اولین بار در چین شناسایی شد، در یک بازار محلی فروش غذاهای دریایی. این ویروس به سرعت منتشر شد و همه ما یک همه‌گیری جهانی را تجربه کردیم.

روزنامه «ایران» در ادامه نوشت: شاید هیچ‌کس تصورش را هم نمی‌کرد قرنطینه چند روزه در شهر ووهان چین که مبدأ انتشار ویروس بود، خیابان‌های خالی، دود، مغازه‌های بسته، بوی سوزنده مواد ضدعفونی‌کننده، جنازه‌هایی که کسی جرأت نزدیک شدن به آنها را نداشت به این زودی‌ها حل نشود و این داستان تا همین حالا ادامه پیدا کند و زندگی‌مان را تحت‌الشعاع قرار دهد، آن طور که زندگی دانشجویان ایرانی این کشور نیز تحت تأثیر مستقیم آن قرار گرفت.
«دانشجوی رشته پزشکی از شهر جینجو هستم. زمانی که برای درس خواندن در کشور چین اقدام کردم هنوز کرونایی نبود. من ویزا گرفتم، بلیتم را رزرو کردم و حتی خانه هم اجاره کردم تا اینکه کرونا دقیقاً از چین شیوع پیدا کرد. چین اعلام کرد همه مرزهایش بسته شده و رشته ما هم تعلیق شده و دانشگاه تصمیم گرفته کلاس‌های این رشته را فعلاً برگزار نکند. ما برای رشته اصلی اقدام کردیم یعنی پذیرش‌مان را تغییر دادیم تا علوم پایه را بگذرانیم اما باز هم از باز شدن مرزها خبری نبود. الان دو سال است ما درس‌مان را این طوری ادامه می‌دهیم و امیدواریم بعد از دو سال بالاخره تاریخ دقیقی مبنی بر بازگشت بدهند و ما این طور بلاتکلیف زندگی نکنیم.
من دانشجوی کشور چین هستم اما تا حالا چین را ندیده‌ام. زبان چینی را در این چهار ترم در ایران گذراندم در حالی که همه این را می‌دانند که ذات زبان آموزی در کشور اصلی معنا دارد. چینی زبان سختی است و ما از یادگرفتن در محیط محروم شدیم. آموزش آنلاین مشکلات زیادی دارد. سرعت پایین اینترنت هم بماند. برگزاری آنلاین رشته‌هایی مثل پزشکی و داروسازی واقعاً بی‌معناست بویژه رشته‌ای مثل پزشکی که با جان مردم در تماس است. ما درحال حاضر علوم پایه را می‌گذرانیم اما یک سری مباحث هست که نیاز به آزمایشگاه و سالن تشریح دارد. درس خواندن به این شکل غیرممکن است. ما قبل از این هر وقت سؤال می‌کردیم جواب می‌شنیدیم مرز چین برای همه ملیت‌ها بسته است، اما الان برخی دانشجویان دیگر کشورها درحال برگشت به چین هستند و این دیگر غیرقابل پذیرش است.»
آنچه دانشجویان ایرانی بورسیه در چین را کلافه کرده بلاتکلیفی است، اینکه نمی‌دانند، چه زمان می‌توانند دوباره تحصیل‌شان را ادامه دهند و این سردرگمی تا چه زمان ادامه خواهد داشت؟ آیا می‌توان در چین دانشجو بود و در تهران درس خواند؟
یکی دیگر از دانشجویان دکترای عمران در شهر ووهان چین می‌گوید: «ژانویه ۲۰۲۰ (اواسط دی‌ماه ۹۸) ووهان را ترک کردم. برای اینکه خانواده‌ام را برای دو هفته تعطیلات زمستانی ببینم اما از آن موقع تا حالا به خاطر پاندمی نتوانسته‌ام به چین برگردم و از آنجایی که برای مسافرت آمده بودم به جز سوغاتی هیچ چیز با خودم نیاوردم و حتی وسایل شخصی‌ام همراهم نبود. از آن موقع تا حالا آنلاین درس می‌خوانم. بماند که شش ماه اجاره یک خانه خالی را دادم و مجبور شدم با هزینه خیلی زیادی از دوستانم بخواهم لپ تاپ و یکسری وسایلم را بفرستند. بعد از شش ماه اجاره دادن در شرایط خیلی بدی از صاحبخانه و مأمور پست خواستم تا خانه‌ام را خالی کنند. من چند سال آنجا زندگی کرده بودم و کلی وسیله داشتم. از آن موقع تا حالا منتظرم مرزها باز شود. من دانشجوی مهندسی هستم و غیرممکن است بتوانم آنلاین ادامه تحصیل بدهم. این دو سال هیچ پیشرفتی هم در رشته تحصیلی‌ام نداشته‌ام.»
اما این تنها لطمه‌ای نیست که این دانشجو در زمان کرونا دیده. او می‌گوید: «چون دانشجوی بورسیه دکترا هستم در این مدت بورسیه‌ام هم قطع شد و از نظر مالی هم تحت فشار بودم که از این جنبه هم مشکلات زیادی پیدا کردم. چون وقتی مجبوری سرکار بروی دیگر راحت نمی‌توانی درس بخوانی. آنجا درس خواندن فقط درس خواندن نبود و با وضعیتی که پیش آمد در واقع هدف و آینده ما تغییر کرد.»
دانشجویان بورسیه چین این روزها اقداماتی برای بازگشت انجام داده‌اند از جمله اینکه با دولت چین و دولت خودمان مکاتبه‌های رسمی کرده‌اند. هرچند تاکنون دولت چین جوابی به این درخواست‌ها نداده اما دولت خودمان قول‌هایی به دانشجویان داده است که در سال جدید مشکل را حل کند.
«آینده ما دانشجویان بستگی به این رایزنی‌ها دارد و تا تکلیف‌مان روشن نشود، زندگی‌مان در سردرگمی، افسردگی و سرخوردگی می‌گذرد. این درحالی است که دانشجویان روسیه، پاکستان، سنگاپور و خیلی دیگر از کشورها درحال بازگشتند و حتی ویزایشان را هم دریافت کرده‌اند. دست‌کم به ما بگویند چه زمان می‌توانیم برگردیم تا بتوانیم بر مبنای آن خبر برنامه‌ریزی کنیم. قرار شده مقامات ما جلساتی با مقام‌های چین داشته باشند و اسامی دانشجویان ایرانی را اعلام کنند که بر اساس آن دانشجویانی که در اولویت هستند به چین برگردند. در این دوسال بلاتکلیفی خیلی از دانشجویان انصراف دادند.»
دانشجوی دیگری که کارشناسی ارشد مهندسی عمران دانشگاه «هاست» چین است، می‌گوید ۲۰ ژانویه دو سال و اندی قبل (انتهای دی‌ماه ۹۸) از چین به سمت ایران پرواز کرد و دیگر موفق به بازگشت نشد: «درست یک هفته بعد از ورودم به ایران خبر رسید شهر ووهان چین کاملاً قرنطینه شده و پروازهای ایران به سمت چین کنسل شده است. دانشگاه‌های دیگر شهرهای چین هم به همه دانشجویان گفتند به هیچ عنوان برنگردید و حتی تهدید کردند اگر بدون اطلاع برگردید یا اخراج می‌شوید یا بورسیه‌تان قطع می‌شود.
هر چند پروازهایی از سمت تایلند به چین انجام می‌شد اما گران بود و ما هم به خاطر تهدیدهای دانشگاه کاری انجام ندادیم و صبر کردیم تا دانشگاه خبر بدهد اما روز ۲۸ مارس ۲۰۲۰ و در همان هفته اول نوروز ۹۹ خبر دادند همه پروازهای خارجی را کنسل کرده و مرزهای چین بسته شده است. هرچند تابستان همان سال مرزها را برای کارهای تجاری باز کردند اما به هیچ عنوان دانشجویان را طی این دو سال راه ندادند و هر بار که پرسیدیم چه زمانی می‌توانیم برگردیم، گفتند باید صبر کنید و سعی داریم دانشجویان را با کلاس‌های آنلاین حمایت کنیم.
مسئولان وزارت خارجه و سفارت ایران در این مدت خیلی کمک حال دانشجویان بودند و مدام با ما ارتباط داشتند و رایزنی‌های زیادی کردند و جناب دکترعبداللهیان وزیر امور خارجه همین زمستان به ما قول دادند که ما در اولویت بازگشت به چین باشیم. ما ازمسئولان باز هم تقاضا داریم یک فهرست از دانشجویان ایرانی که در چین درس می‌خوانند تهیه کنند و به دولت چین بدهند تا بتوانند به مرور مثل دیگر دانشجویان به چین برگردند و تحصیل‌شان را حضوری ادامه دهند.
روش آنلاین نه تنها به کیفیت آموزش لطمه زده که حتی مدرک دانشجویان را نیز با مشکل مواجه کرده چون بیش از یک سوم تحصیل از نظر وزارت بهداشت وعلوم  نمی‌تواند غیر حضوری باشد و خیلی از دانشجویان پسر با مشکل سربازی و خروج از کشور مواجهند برای همین ما دوست داریم به چین برگردیم و تحصیلات‌مان را حضوری ادامه دهیم.»
دانشجوی دیگری که در مقطع دکترا در شهر چنگدو درس می‌خواند، می‌گوید: «من هم برای ژانویه و تعطیلات به ایران آمدم. بعد کرونا آمد و به ما گفتند کرونا تمام می‌شود و برمی‌گردید. الان دو سال است ایرانم و همه وسایل‌مان در چین مانده. از آن طرف اختلاف زمانی زیاد با چین کلاس‌های آنلاین را خیلی سخت کرده. تا دوماه پیش به همه ما می‌گفتند برای همه این شرایط یکسان است اما الان شرایط فرق کرده و خیلی‌ها دارند برمی‌گردند و با هزینه خودشان قرار است قرنطینه شوند. امیدوارم صدای ما هم به گوش دولتمردان چین و کشور خودمان برسد و کاری کنند که از این بلاتکلیفی بیرون بیاییم.»
                           ",https://www.asriran.com/003V17
834215,۱۴۰۱/۰۱/۲۰,اجتماعی ,پلیس: رانندگی با موتورسیکلت برقی هم گواهینامه می‌خواهد,هیچ تفاوتی بین موتورسیکلت‌های های کاربراتوری، انژکتوری و برقی به لحاظ ضرورت داشتن گواهینامه رانندگی برای راننده آن وجود ندارد.,"رییس مرکز صدور گواهینامه پلیس راهنمایی و رانندگی اعلام کرد: راکبان انواع موتورسیکلت‌ها باید دارای گواهینامه رانندگی موتورسیکلت باشند و در این میان، هیچ تفاوتی بین موتورسیکلت‌های های کاربراتوری، انژکتوری و برقی به لحاظ ضرورت داشتن گواهینامه رانندگی وجود ندارد.
به گزارش روز شنبه ایرنا از پلیس راهور، سرهنگ احمد کرمی اسد افزود: اخیرا در فضای مجازی کلیپی مبنی بر اینکه استفاده از موتورسیکلت‌های برقی نیازی به گواهینامه ندارد منتشر شده است که به استناد ماده یک آیین نامه صدور انواع گواهینامه رانندگی مصوب سال ۱۳۹۰ هیات وزیران، رانندگی با هرنوع وسیله نقلیه موتوری زمینی مستلزم داشتن گواهینامه رانندگی متناسب با آن وسیله است.
رییس مرکز صدور گواهینامه پلیس راهور با تاکید بر اینکه موتورسیکلت‌ها نیز از این قاعده مستثنی نیست افزود: راکبان انواع موتورسیکلت ها باید دارای گواهینامه رانندگی موتورسیکلت باشند و در این میان هیچ تفاوتی بین موتورسیکلت‌های های کاربراتوری، انژکتوری و برقی به لحاظ ضرورت داشتن گواهینامه رانندگی برای راننده آن وجود ندارد.
کرمی اسد گفت: مطابق ماده ۷۲۳ قاون مجازات اسلامی (تعزیرات) رانندگی بدون داشتن گواهینامه با هرنوع وسیله نقلیه خودرویی و موتوری تخلف نبوده بلکه جرم محسوب می‌شود و همکارانم در صورت مشاهده ضمن متوقف کردن وسیله نقلیه، متخلف را به مراجع قضایی معرفی می‌کنند.
وی درباره شرایط دریافت گواهینامه موتورسیکلت اظهار داشت: داشتن ۱۸ سال تمام، ارائه گواهی سلامت جسمی و روانی از مراجع صلاحیت دار پزشکی، ارائه گواهی طی دوره‌های آموزش نظری و عملی از آموزشگاه‌ها یا مراکز مجاز آموزش رانندگی، قبولی در آزمون‌های تئوری و مهارت عملی از شرایط لازم برای اخذ گوهینامه موتورسیکلت است.
کرمی اسد خاطرنشان کرد: در سراسر کشور بیش از ۱۸۰ آموزشگاه رانندگی موتورسیکلت وجود دارد که هموطنان می‌توانند با مراجعه به این آموزشگاه‌ها فرایند دریافت گواهینامه موتورسیکلت را بگذرانند.                           ",https://www.asriran.com/003V15
834214,۱۴۰۱/۰۱/۲۰,علمی,کشف دورترین کهکشان با فاصله ۱۳ میلیارد سال نوری از زمین,همچنین دانشمندان می گویند اچ دی یک ممکن است حاوی سیاه چاله بسیار بزرگ باشد که حدود ۱۰۰ میلیون بار بزرگ تر از خورشید است.,"محققان و منجمان بین المللی دورترین کهکشان نسبت به زمین با فاصله ۱۳ و نیم میلیارد سال نوری با نام اچ دی یک را شناسایی کردند.
به گزارش ایرنا از پایگاه اطلاع‌رسانی ان بی‌ سی، این گروه از محققان دو نظریه اصلی در مورد کهکشان اچ دی-۱ ارائه کرده اند؛ ممکن است این کهکشان در حال تشکیل ستاره با سرعت زیاد باشد یا احتمال دارد محل تشکیل اولین ستارگان جهان (جمعیت ستاره‌ای) باشد. 
همچنین دانشمندان می گویند اچ دی یک ممکن است حاوی سیاه چاله بسیار بزرگ باشد که حدود ۱۰۰ میلیون بار بزرگ تر از خورشید است.
دکتر فابیو پاکوچی، ستاره شناس مرکز فیزیک نجوم آمریکا می گوید: پاسخ دادن به سوالات در مورد طبیعت چنین پدیده ای می تواند بسیار دشوار باشد. مانند این است که مالکیت یک کشتی را از روی پرچم آن حدس بزنیم، در حالی که از ساحل بسیار فاصله دارد، باید شدیدی می وزد و مه غلیظی وجود دارد. 
به گفته وی، اچ دی یک بسیار نورانی با نور فرابنفش است و برخی فرایندهای پرانرژی در آن در حال روی دادن است یا شاید میلیاردها سال قبل رخ داده اند. محققان ابتدا تصور می کردند که اچ دی یک کهکشانی ستاره‌فشان است که با سرعت بالا ستاره تولید می کند، اما بعد از شروع به شمارش تعداد ستارگانی که توسط این کهکشان تولید شده است، با میزان بی سابقه ای ستاره روبرو شدند.
دکتر پاکوچی می گوید: ممکن است اچ دی یک بیش از ۱۰۰ ستاره هر سال تولید کرده باشد، این تعداد دست کم ۱۰ بار بیشتر از انتظار ما برای این کهکشان هاست. اولین جمعیت ستاره ها که در جهان تشکیل شدند فشرده تر، داغ تر و نورانی تر از ستاره های جدید بودند.  
اگر بپذیریم ستاره های تولید شده در کهکشان اچ دی یک اولین ستاره ها هستند، خصوصیات آن آسان تر قابل توضیح است. در واقع جمعیت ستاره ای توانایی تولید نور فرابنفش نسبت به ستاره های عادی را دارد که می تواند نورافشانی مافوق بنفش زیاد کهکشان اچ دی یک را توضیح دهد. 
اما سیاه چاله بسیار بزرگ نیز می تواند دلیل شفافیت فراوان کهکشان باشد؛ به این شکل که در حال جذب میزان زیادی گاز، فوتون های با انرژی بالا از اطراف سیاه چاله متصاعد می شود. در صورتی که این فرضیه درست باشد، بزرگ ترین سیاه چاله شناخته شده برای بشریت خواهد بود که زمان آن در مقایسه با دیگر وقایع نجومی ثبت شده کنونی به مِه بانگ (انفجار بزرگ) نزدیک‌تر است.                           ",https://www.asriran.com/003V14
834212,۱۴۰۱/۰۱/۲۰,اجتماعی ,ویدئوی از دومین شهید حادثه تروریستی مشهد (فیلم),حجت‌الاسلام دارایی که در حادثه تروریستی ظهر سه‌شنبه در مشهد مجروح شد و دو روز به فیض شهادت نائل آمد از فعالان جهادی فقر زدایی در حاشیه مشهد و البته از موثرین تلاشگران برای وحدت بین شیعه و سنی هم بود.,کد ویدیو  دانلود    فیلم اصلی                                     ,https://www.asriran.com/003V12
834213,۱۴۰۱/۰۱/۲۰,اخبار سلامت,کرونا نرفته، تهدید ویروس «کریمه کنگو» شروع شد,سمپاشی دام و اماکن دامی، تجهیز کشتارگاه‌های دام به سردخانه نگهداری گوشت و رعایت بهداشت فردی به هنگام تماس با دام، گوشت و فرآورده‌های دامی از مهمترین راه‌های مقابله و پیشگیری از ابتلا به این بیماری است.,"باشگاه خبرنگاران نوشت: معاون سلامت دامپزشکی هرمزگان گفت:شهروندان گوشت قرمز را از مراکز مجاز تهیه کنند.
 
کامبیز امجدی گفت: همزمان با آغاز فصل گرما احتمال شیوع بیماری تب کریمه کنگو هم افزایش می‌یابد.
 
معاون سلامت دامپزشکی هرمزگان گفت: بیماری تب کریمه کنگو (CCHF) یک بیماری ویروسی تب دار حاد است که از طریق کَنه به انسان منتقل می‌شود و علایمی همچون تهوع، سردرد، دل درد و خون ریزی زیر پوستی راه به دنبال دارد.
 
او با اشاره به اینکه این بیماری به جز تب مختصر و گذرا معمولا هیچ علایمی در دام‌های زنده ندارد، گفت: ویروس بیماری که در خون و بافت‌های بدن حیوان مبتلا وجود دارد، از راه‌هایی همچون شاخ بری، پشم چینی، کشتار دام‌های آلوده، گزش کنه، له کردن کنه با دست، تماس با خون و ترشحات خونی و گوشت آلوده به انسان منتقل می‌شود.
 
معاون سلامت اداره کل دامپزشکی هرمزگان گفت: دامداران، کارگران دامداری ها، ذبح کنندگان و سلاخان، کارگران کشتارگاه‌ها، بازرسان بهداشتی دامپزشکی و کادر درمانی شاغل در بیمارستان‌ها از جمله افرادی هستند که بیشتر از دیگران در معرض خطر ابتلا به بیماری تب کریمه کنگو قرار دارند.
 
امجدی گفت: سمپاشی دام و اماکن دامی، تجهیز کشتارگاه‌های دام به سردخانه نگهداری گوشت و رعایت بهداشت فردی به هنگام تماس با دام، گوشت و فرآورده‌های دامی از مهمترین راه‌های مقابله و پیشگیری از ابتلا به این بیماری است.
 
او گفت: یکی از بهترین روش‌های جلوگیری از انتقال بیماری تب کریمه کنگو به انسان، نگهداری لاشه دام پس از کشتار حداقل به مدت ۲۴ ساعت در دمای صفر تا ۴ درجه سانتی گراد است که این موضوع در کشتارگاه‌ها رعایت می‌شود.
 
معاون سلامت اداره کل دامپزشکی هرمزگان با اشاره به اهمیت رعایت بهداشت فردی و ضرورت استفاده از دستکش هنگام قطعه بندی گوشت در منزل توسط شهروندان، گفت: کشتار غیر مجاز دام در خارج از کشتارگاه بدون رعایت پوشش ایمنی و فروش گوشت آن بسیار خطرناک است و احتمال انتقال بیماری به انسان را افزایش می‌دهد.
 
کامبیز امجدی گفت: شهروندان به منظور پیشگیری از ابتلا به بیماری خطرناک تب کریمه کنگو حتما گوشت قرمز مورد نیاز خود را از مراکز تحت نظارت و مورد تائید دامپزشکی خریداری و به مهر و برچسب دامپزشکی بر روی لاشه‌ها نیز دقت کنند.                           ",https://www.asriran.com/003V13
834211,۱۴۰۱/۰۱/۲۰,اجتماعی ,جولان آلاینده‌های خطرناک در هوای تهران/ ثبت شاخص ۵۰۰ در منطقه ۱۹,کیفیت هوا در ایستگاه‌های سوهانک (منطقه ۱)، شهرداری منطقه ۴، گلبرگ( منطقه ۸)، میدان امام خمینی(منطقه ۱۲)، شهرداری منطقه ۲۱ و شهرک چشمه( منطقه ۲۲) در شرایط بسیار ناسالم قرار دارد.,"میانگین کیفیت هوای پایتخت هم اکنون روی عدد ۱۷۷ و در شرایط ناسالم برای همه گروه‌ها است و کیفیت هوا در ۹ ایستگاه در شرایط خطرناک قرار دارد. در حال حاضر آلاینده‌های ذرات معلق کوچکتر از ۲.۵ میکرون و ۱۰ میکرون هردو بیش از حد مجاز هستند.
به گزارش ایسنا، بر اساس آخرین اطلاعات شرکت کنترل کیفیت هوای تهران، آلاینده شاخص هوای تهران امروز (۲۰ فروردین ماه) ذرات معلق کمتر از ۱۰ میکرون است و کیفیت هوا در ایستگاه‌های شریف( منطقه ۲)، شهرداری منطقه ۲، ستاد بحران( منطقه ۷)، میدان فتح( منطقه ۹)، پیروزی ( منطقه ۱۳)، شادآباد( منطقه ۱۸)، شهرداری منطقه ۱۹، شهرری( منطقه ۲۰) و شهرداری منطقه ۲۲ در شرایط خطرناک قرار دارد.
کیفیت هوا در ایستگاه‌های سوهانک (منطقه ۱)، شهرداری منطقه ۴، گلبرگ( منطقه ۸)، میدان امام خمینی(منطقه ۱۲)، شهرداری منطقه ۲۱ و شهرک چشمه( منطقه ۲۲) در شرایط بسیار ناسالم قرار دارد.
کیفیت هوا در ایستگاه‌های پونک، دانشگاه مسعودیه( منطقه ۱۵) و شهرداری منطقه ۱۶ در شرایط ناسالم برای همه گروه‌ها گزارش شده است.
آلاینده‌ شاخص در ایستگاه‌های دانشگاه شهید بهشتی( منطقه ۱)، اقدسیه (منطقه ۱)، پونک، پاسداران( منطقه ۳)، دانشگاه علم و صنعت( منطقه ۴)، شهرداری منطقه ۴، ژئوفیزیک( منطقه ۶)، تربیت مدرس( منطقه ۶)، دانشگاه تهران( منطقه ۶)، شهرداری منطقه ۱۱، پارک رازی( منطقه ۱۱)، پارک شکوفه( منطقه ۱۴)، پارک سلامت( منطقه ۱۷) و فرمانداری شهرری( منطقه ۲۰) ذرات معلق کمتر از ۲.۵ میکرون است که در همه این ایستگاه‌ها بالاتر از حد مجاز خود گزارش شده است.
در ۱۸ ایستگاه آلاینده ذرات معلق کمتر از ۱۰ میکرون ثبت نشده است.
امروز شهرداری منطقه ۱۹ با شاخص ۵۰۰ آلوده ترین ایستگاه سنجش کیفیت هوای تهران بوده است.
سازمان هواشناسی در این شرایط جوی توصیه می‌کند که از تردد غیرضروری پرهیز شود.
گفتنی است که شاخص کیفیت هوا (AQI) به پنج دسته اصلی تقسیم‌بندی می‌شود. بر اساس این تقسیم‌بندی از عدد صفر تا ۵۰ هوا ""پاک""، از ۵۱ تا ۱۰۰ هوا ""قابل قبول(سالم) یا متوسط""، از ۱۰۱ تا ۱۵۰ هوا ""ناسالم برای گروه‌های حساس""، از ۱۵۱ تا ۲۰۰ هوا ""ناسالم برای همه گروه‌ها""، از ۲۰۱ تا ۳۰۰ هوا ""بسیار ناسالم"" و از ۳۰۱ تا ۵۰۰ شرایط کیفی هوا ""خطرناک"" است.
یک محتوا بخوانید، یک میلیون تومان جایزه ببرید                           ",https://www.asriran.com/003V11
834210,۱۴۰۱/۰۱/۲۰,سیاست خارجی,شرق: آیا ایران می خواهد نتایج برجام را قربانی منافع روسیه کند؟/ دیگر نه مذاکرات برجام برای مردم مهم است، نه نتایجش,مردم ایران از این بازی مذاکرات و امیدهای واهی آن به‌طرز خطرناکی دچار بی‌تفاوتی شده‌اند و تصور می‌کنند در مذاکرات هرطور شود، به نفع آنها نخواهد بود و شرایط آنها نه‌تنها به‌سوی بهبودی نخواهد رفت که به‌سمت وخیم‌ترشدن اوضاع پیش می‌رود.,"شرق نوشت: حقیقت این است که مذاکرات هسته‌ای دچار رکود آشکار شده و توضیح مشخصی برای آن ارائه نمی‌شود.
 
تا دور هشتم مذاکرات وین، جنب‌وجوشی در طرفین 1+5 مشاهده می‌شد. آن هنگام اولین دور مذاکره‌ای بود که بعد از آخرین دور ششم دولت قبلی، دولت آقای رئیسی به‌طور جدی، درگیر با آن شده بود و به پیچیدگی‌های آن و نقش تک‌تک اعضای گروه 1+5 در پیشبرد یا توقف مذاکرات، آشنا شده بود.
 
در این دور مذاکره‌کنندگان ایرانی بعد از یک دور ماراتن، در جایگاه واقعی خود نشستند و آرام‌آرام به چانه‌زنی درباره منافع ملی پرداختند؛ اما متأسفانه افسار سیاست‌های کلان مذاکرات عمدتا در دست اولیانوف، سفیر روسیه در وین بود که همگان از جمله شرق و غرب و مردم ایران از زبان او می‌فهمیدند که مذاکرات هسته‌ای ایران کجای کار است و آیا قرار است به نتیجه برسد یا در بن‌بست قرار گیرد؟
 
با وجود این مشکل، مذاکرات هسته‌ای پیش رفت و امید جدی به وجود آورد که می‌تواند به پایان تحریم‌ها، برگشت پول‌های بلوکه‌شده ایران در خارج، فروش نفت و اتصال بانک‌های ایرانی به بانک‌های جهانی، راه‌اندازی صادرات، فعال‌شدن بخش خصوصی، کوتاه‌شدن دست کاسبان تحریم و... منتهی شود و مردم ایران که در گرداب فقر، تورم، بی‌کاری، گرانی فوق طاقت و مهاجرت‌های ناخواسته به سر می‌برند، روی آرامش و آسایش ببینند و شاید کشور به روال عادی بازگردد و ایران در مسیر رشد و توسعه قرار گیرد؛ اما طبق معمول چنین نشد و عوامل فرعی، این امید مردم ایران را ناامید کرد.
 
مردم ایران از این بازی مذاکرات و امیدهای واهی آن به‌طرز خطرناکی دچار بی‌تفاوتی شده‌اند و تصور می‌کنند در مذاکرات هرطور شود، به نفع آنها نخواهد بود و شرایط آنها نه‌تنها به‌سوی بهبودی نخواهد رفت که به‌سمت وخیم‌ترشدن اوضاع پیش می‌رود.
 
باید پرسید که چرا چنین شده و راه برون‌رفت از این ناامیدی چگونه است؟ آنچه از مصاحبه‌های وزیر امور خارجه کشورمان برمی‌آمد، خوش‌بینی برای کسب نتیجه و دستیابی به هدف بود. آنچه از طرف‌های غربی برمی‌آمد خوش‌بینی توأم با حزم و احتیاط بود و آنچه از سخنان وزیر امور خارجه روسیه برمی‌آمد ابتدا خوش‌بینی سریع برای کسب نتیجه و یک دفعه پیش‌بینی طولانی‌بودن مذاکرات و دور از دسترس بودن نتایج بود. حاصل این شده که دیگر هیچ خوش‌بینی و پیش‌بینی کسب نتایج وجود ندارد.
 
وزیر امور خارجه آمریکا دو روز پیش اعلام کرد درخصوص به‌سرانجام‌رسیدن مذاکرات احیای برجام، خوش‌بین نیستم. این اظهارنظر طرف اصلی مذاکرات هسته‌ای ایران، نشان از بن‌بست جدی در مذاکراتی است که وزیر امور خارجه کشورمان خیلی با خوش‌بینی از آن یاد می‌کرد.
 
همگان در جست‌وجوی دلایل به‌بن‌بست‌رسیدن این مذاکرات هستند؟ یقینا تجاوز نظامی روسیه به اوکراین، دیدگاه سراب‌گونه برخی برای تغییر نظم جهانی به‌رهبری روسیه و موضع‌گیری ناپخته دستگاه دیپلماسی کشورمان درباره این تجاوز، یکی از دلایل اصلی زمین‌گیرشدن مذاکرات هسته‌ای است.
 
آنچه از اظهارنظرهای غرب برمی‌آید، حاکی از این است که آنها برعکس، علاقه داشتند در آستانه ورود نظامی روسیه به اوکراین، سریع‌تر مذاکرات هسته‌ای با ایران را به پایان برسانند تا در جنگ اقتصادی اروپا با روسیه، ایران را از نظر نفت و گاز در کنار خود داشته باشند.
 
آمریکا هم برای برداشتن تحریم‌ها از سپاه پاسداران، راه‌حل‌های میانه‌ای داد تا شاید بتوان موضوع را حل کرد و به قول وزیر امور خارجه کشورمان، سپاه هم با عبور از نام سپاه به‌خاطر به‌نتیجه‌رسیدن برجام، موافقت کرده بود؛ اما ایران با موضع‌گیری عجیب و غیرمتعارف خود در مخالفت با اعمال غیرانسانی و جنایت جنگی روسیه در اوکراین در شورای حقوق بشر سازمان ملل متحد نشان داد می‌خواهد مذاکرات هسته‌ای را تقدیم اهداف روسیه کند.
 
ایران به‌عنوان قربانی تجاوز، سال‌ها در پهنه جهان می‌جنگید تا کشورهای عالم را قانع کند نسبت به تجاوز نظامی عراق به ایران اذعان و اعتراف کنند و همین روسیه یکی از موانع اصلی در اقرار شورای امنیت سازمان ملل متحد به تجاوز عراق به ایران بود که هشت سال طول کشید و یک‌میلیون شهید و معلول و زخمی به جا گذاشت و همه زیربناهای اقتصادی صنعتی کشور را نابود کرد. حال ما را چه شده که تجاوز مشابه را تفسیر به دلخواه می‌کنیم و منافع و امنیت ملی ایران را در گرو اهداف روسیه قرار می‌دهیم؟
 
از سوی دیگر، برخی گفته‌ها حاکی از آن است که ایران تمایل دارد مذاکرات تطویل یابد تا به دستاوردهای هسته‌ای مشخصی نائل آید که البته اهل فن می‌دانند ایران در جایگاه تکنولوژیک خوبی از نظر هسته‌ای قرار دارد و با توافق هسته‌ای و برداشتن تحریم‌ها و راه‌اندازی اقتصاد هم می‌تواند راه خود را در مسیر علم و فناوری ادامه دهد و نیاز به توقف مذاکرات هسته‌ای در این مقطع حساس نیست که فرصت برای جهش منافع ایران محسوب می‌شود.                           ",https://www.asriran.com/003V10
834208,۱۴۰۱/۰۱/۲۰,اجتماعی ,کنایه مجری تلویزیونی به راهکار‌های مسئولین درباره وضعیت هوا (فیلم),مجری تلویزیونی گفت: این روز‌ها درد مردم نجیب خوزستان را که کل سال درگیر این هوا هستند بیشتر درک می‌کنیم امیدوارم غیر از دعا کردن راهکار‌های دیگری نیز به ذهنشان برسد.,کد ویدیو  دانلود    فیلم اصلی                                     ,https://www.asriran.com/003V0y
834209,۱۴۰۱/۰۱/۲۰,سلامت,بلای وحشتناکی که فریاد زدن سرتان می‌آورد,فریاد زدن نه تنها برای کسانی که این کار را انجام می دهند، بلکه برای کسانی که منفعل هستند هم مضر است. این آسیب می تواند از سنین پایین شروع شود.,"فریاد زدن یکی از راه های بروز عصبانیت است که باید کنترل شود زیرا داد زدن عوارض خطرناکی دارد.
 
با این که عصبانیت حالتی ذهنی است که برای بقای ما ضروری می باشد، اما اغلب زمانی که استرسمان افزایش می یابد، از کنترل خارج می شود. عصبانیت می ‌تواند علائم فیزیکی زیادی داشته باشد که ما متوجه آن نمی ‌شویم مگر زمانی که کاملا پیشرفت کرده باشند.
 
افزایش ضربان قلب و فشار خون
 
شاید متوجه شده باشید؛ هر بار که صدای تان را بالا می برید و بحث شدیدی دارید، ضربان قلب تان افزایش می یابد. این بدان معنی است که فشار خون شما هم بالا می رود و به همین دلیل است که عصبانی به نظر می رسید و گونه ها و رگ های تان قرمز می شوند. از طرفی هم سنگین ‌تر و سریع ‌تر نفس می‌ کشید تا اکسیژن و مواد مغذی به اندام‌ های اصلی شما منتقل شود. در برخی موارد هم ممکن است متوجه شوید که دست‌ ها و پاهای تان سردتر از حد معمول هستند.
 
آسیب به سیستم ایمنی بدن
 
محققان دریافته‌ اند که حتی یادآوری بحث ‌های شدیدی که در گذشته داشته اید هم، سیستمم ایمنی شما را به مدت 6 ساعت تضعیف می کند. این مورد به ویژه برای افرادی که معمولا آرام هستند و خیلی عصبانی نمی شوند هم صادق است. افرادی که خیلی راحت عصبانی می شوند ممکن است متوجه شوند که بیشتر بیمار می شوند و سیستم ایمنی شان ضعیف تر است.
 
به وجود آمدن انواع مشکلات سلامتی
 
وقتی که عصبانی می شویم، مواد شیمیایی مربوط به استرس به مغز و بدن ما سرازیر می شوند و مدام تغییراتی را در متابولیسم ما ایجاد می کنند. به همین دلیل هم افرادی که مشکلات مرتبط با خشم شان درمان نشده، ممکن است از سر درد، اضطراب، بی خوابی و حتی مشکلات گوارشی رنج ببرند. مشکلات پوستی مثل اگزما هم ممکن است در مواقع عصبانیت شدید ظاهر شود و در نتیجه این افراد در معرض خطر سکته مغزی یا حمله قلبی قرار دارند.
 
تاثیر گذاشتن روی حافظه
 
این تنها ضربه فیزیکی به سر نیست که حافظه را تحت الشعاع قرار می دهد، فریاد زدن هم مثل هر ضربه دیگری می تواند روی این بخش از مغز تأثیر بگذارد. بعد از پایان مشاجره، ممکن است یک یا هر دو طرف چیز ها را به شکلی متفاوت به یاد بیاورید یا چیز های خاصی را کاملا فراموش کنید.
 
ایجاد درد مزمن
 
فریاد زدن نه تنها برای کسانی که این کار را انجام می دهند، بلکه برای کسانی که منفعل هستند هم مضر است. این آسیب می تواند از سنین پایین شروع شود.
 
عوارض فریاد زدن بر سر کودکان
 
فریاد زدن بر سر بچه ها می تواند به طرق مختلف به آن ها آسیب برساند که برخی از آن ها عبارتند از:
 
مشکلات رفتاری آن ها بدترمی شود. برخی از تحقیقات نشان می دهد والدینی که زیاد سر فرزندان نوجوان شان فریاد می زنند، در سال بعدی زندگی شان متوجه رفتار بدتری از سوی آن ها می شوند.
 
رشد مغزی آن ها تغییر می کند. به نظر می رسد افرادی که در دوران کودکی بر سرشان فریاد زده شده، در بخش هایی از مغز که صدا و زبان پردازش می شود، ساختار متفاوتی دارند.
 
درد های مزمن همیشگی دارند. برخی از مشکلاتی که ممکن است تا آخر عمر با آن دست به گریبان باشند درد کمر و گردن، سر درد و حتی آرتروز است.
 
کسی با فریاد زدن در بحث ها پیروز نمی‌شود
 
تحقیقات نشان می ‌دهد که ما در حین مشاجره فریاد می ‌زنیم، زیرا نسبت به حقمان مطمئنیم اما شک داریم که حرفمان شنیده می ‌شود یا خیر. مردم به ندرت با فریاد زدن، قطع صحبت دیگران و نادرست تلقی کردن ادعا های طرف مقابل در بحث برنده می شوند. استدلال و حفظ آرامش تنها راهی است که می توانید با آن نظرتان را ابراز و در نهایت طرف مقابل را متقاعد کنید.
 
راه حل؛ چطور جلوی عصبانیت و فریاد زدنمان را بگیریم؟
 
مراحل خاصی وجود دارد که ممکن است به شما کمک کند تا خشمتان را کنترل کنید و یک مکالمه سالم و بدون داد و فریاد داشته باشید:
 
قبل از حرف زدن فکر کنید
 
این توصیه ی ساده ای است که بارها و بارها در بخش های قبلی به آن و اثرات مثبتش اشاره کرده ایم. کافیست امتحان کنید و نتیجه را ببینید.
 
بعد از این که آرام شدید؛ علت ناراحتی تان را بیان کنید
 
به این ترتیب شما قادر خواهید بود هر چیزی که آزارتان می دهد را به شیوه ای سالم و منطقی بیان کنید. در این صورت احتمال این که طرف مقابل به شما احترام بگذارد و صدای تان را بشنود خیلی بیشتر است.
 
برای یافتن راه حل های احتمالی وقت بگذارید
 
سعی کنید منطقی فکر کنید و برای هر مشکلی که هست راه حل پیدا کنید. با همه چیز می توان کنار آمد به شرطی که ذهن تان را درگیر آن کنید.
 
کینه به دل نگیرید
 
بخشش افراد می تواند شما را از عصبانیت و استرسی که هنگام مشاجره با آن ها درگیرش شده اید، رها کند.
 
سعی کنید به مسائل به دید طنز نگاه کنید
 
رویارویی با موقعیت های استرس زا با شوخ طبعی به کاهش خشم شما کمک می کند و باعث می شود که مشکلات زندگی تان را بهتر حل کنید.
 
تکنیک های تمدد اعصاب را تمرین کنید
 
نفس عمیق، گوش دادن به موسیقی آرامش ‌بخش و تکرار کلمات آرام ‌بخش می ‌تواند عصبانیت شما را هنگام تنش کاهش دهد.
 
از کمک گرفتن نترسید
 
اگر می بینید که هیچ چیز کمکی نمی کند و نمی توانید به تنهایی خودتان را کنترل کنید، می توانید به یک متخصص مراجعه کنید.
 
منبع: برترین ها                           ",https://www.asriran.com/003V0z
834207,۱۴۰۱/۰۱/۲۰,بین الملل,رئیس کمیسیون اروپا: اوکراین طی چند هفته عضو اتحادیه اروپا می‌شود,فن در لاین در کنفرانس خبری مشترک با «ولودیمیر زلنسکی»، رئیس‌جمهوری اوکراین، در اقدامی نمادین یک فرم عضویت اتحادیه اروپا را به زلنسکی داد.,"رئیس کمیسیون اروپا، طی نشست خبری با رئیس‌جمهوری اوکراین حمایت این بلوک را از کی‌یف اعلام کرد.
به گزارش ایلنا به نقل از آسوشیتدپرس، «اورسولا فن در لاین»، رئیس کمیسیون اروپا، طی نشست خبری با رئیس‌جمهوری اوکراین حمایت این بلوک را از کی‌یف اعلام کرد. 
وی طی این نشست گفت: «جنگ شما، جنگ ماست. اروپا در کنار شماست.»
فن در لاین در کنفرانس خبری مشترک با «ولودیمیر زلنسکی»، رئیس‌جمهوری اوکراین، در اقدامی نمادین یک فرم عضویت اتحادیه اروپا را به زلنسکی داد.
وی افزود: «آماده‌ایم در زمینه پر کردن این فرم به شما کمک کنیم. این قضیه به رسم همیشه سال‌ها زمان نبرده بلکه طی چند هفته انجام خواهد شد.»
یک محتوا بخوانید، یک میلیون تومان جایزه ببرید                           ",https://www.asriran.com/003V0x
834204,۱۴۰۱/۰۱/۲۰,ورزشی,اسکوچیچ: بازیکنانم انگیزه خوبی برای دیدار با انگلیس و آمریکا دارند,او درباره دیدار ایران با آمریکا و انگلیس زمانی که این دو کشور و ایران در حال تلاش برای مذاکرات هسته‌ای هستند و برخورد سیاستمداران ایرانی با این دیدار نیز گفت: وظیفه من نیست که درباره سیاست صحبت کنم. من فقط درباره مسائل فوتبالی صحبت می‌کنم.,"سرمربی تیم ملی فوتبال ایران حاضر به صحبت درباره جنبه‌های سیاسی بازی با انگلیس و آمریکا نشد.
به گزارش ایسنا در صحبت‌هایی که بی بی سی از دراگان اسکوچیچ سرمربی تیم ملی ایران درباره بازی در جام جهانی و مقابله آمریکا منتشر کرده آمده است: بازی ایران و آمریکا از نظر هواداران می‌تواند بازی جذاب و هیجان انگیزی باشد، ولی من از نظر فوتبالی به آن فکر می‌کنم. ما در مرحله قبل نیز برابر بحرین و عراق نیز دیدار داشتیم و الان هم دیداری داریم که فقط از نظر فوتبالی به آن می‌پردازیم.
او در پاسخ به این سوال که خاطره‌ای از دیدار ایران و آمریکا دارد یا خیر گفت: خیر من آن دیدار را ندیدم، ولی آقای حمید استیلی که اینجا حضور دارد در آن دیدار در ترکیب تیم ملی ایران به میدان رفت و گلزنی کرد.
او درباره حرکات دیپلماتیک که در بازی قبل دو تیم در جام جهانی صورت گرفت، گفت: من فقط به شرایط فوتبالی فکر می‌کنم. فوتبال باید وسیله‌ای برای برقراری صلح بین کشور‌ها باشد و درباره حرکات سیاسی و دیپلماتیک در فوتبال نظری ندارم؛ و این چیزی است که از ورزش انتظار می‌رود، اما همان‌طور که گفتم من تنها روی بازی تمرکز خواهم داشت.
او درباره دیدار ایران با آمریکا و انگلیس زمانی که این دو کشور و ایران در حال تلاش برای مذاکرات هسته‌ای هستند و برخورد سیاستمداران ایرانی با این دیدار نیز گفت: وظیفه من نیست که درباره سیاست صحبت کنم. من فقط درباره مسائل فوتبالی صحبت می‌کنم.
او درباره دیدار با انگلیس و آمریکا نیز گفت: بازیکنان انگیزه خوبی برای رویارویی با انگلیس و آمریکا خواهند داشت و انتظار واکنش خوبی از بازیکنانم در این دو بازی را دارم.                           ",https://www.asriran.com/003V0u
834205,۱۴۰۱/۰۱/۲۰,فرهنگی/هنری,درگذشت یک شاعر در اهواز,دو اثر دیگر در حوزه شعر کلاسیک با عنوان‌های «‌راه رفتن روی جنوب» و «مرگ چیز تازه‌ایست» در دست انتشار است.,"عباس مسعود ریخته گر، شاعر اهوازی به دلیل عارضه قلبی درگذشت.
به گزارش ایلنا، عباس مسعود ریخته‌گر، از شاعران خوزستانی متولد ۱۳۴۱ بود. این شاعر اهوازی در دو سبک  آزاد و کلاسیک شعر می‌گفت و از آثار منتشرشده او می‌توان به مجموعه شعر«به ریاضت رگ» اشاره کرد. همچنین دو اثر دیگر در حوزه شعر کلاسیک با عنوان‌های «‌راه رفتن روی جنوب» و «مرگ چیز تازه‌ایست» در دست انتشار است.
وی جمعه شب ۱۹/فروردین/۱۴۰۱ به دلیل بیماری قلبی به دیار حق شتافت.
شعری از او:
پیراهن گلدار آبی را تنت کن، پیراهنی که عید قبلی هم تنت بود
پیراهنی که پای هفت سین نگاهم، افتاده روی چین چین دامنت بود
پیراهنی که گل به گل گلخنده می‌کرد، هر رهگذر را پای چشمت بنده می‌کرد
حتا خدایان را به گل‌ها زنده می‌کرد، آن پیرهن که یادگاری از منت بود
لطفاً بپوش آن پیرهن را بار دیگر، تا من شوم از پیرهن چون یار دیگر
مستی به دشتت میزده سرشار دیگر، گل‌های پیراهن نشان خرمنت بود
عید است و عطرت بوی یاس و یاسمنها، عطر اقاقی بوی ناب نسترن‌ها
یوسف شدی، یعقوب جان را پیرهن‌ها، چشمان کورم پای گل پیراهنت بود                           ",https://www.asriran.com/003V0v
834196,۱۴۰۱/۰۱/۲۰,بین الملل,استرالیا؛ ساخت مک لارن لگویی در ابعاد واقعی (فیلم),در ساخت این مک لارن بیش از 288 هزار 315 قطعه لگو به کار رفته است.,"کد ویدیو  دانلود    فیلم اصلی          

طرفداران مک لارن یک کپی لگویی از خودروی فرمول 1 محبوب خود را با ابعاد واقعی در استرالیا ساختند.
به گزارش عصرایران به نقل از رویترز، در ساخت این مک لارن بیش از 288 هزار 315 قطعه لگو به کار رفته است.
تیم سازنده برای ساخت این مک لارن حدود 1893 ساعت زمان صرف کرده است.
این مک لارن قبل از مسابقات جایزه بزرگ استرالیا در ملبورن ساخته شد.                           ",https://www.asriran.com/003V0m
834202,۱۴۰۱/۰۱/۲۰,عمومی,رکورد جدید جنگل‌زدایی در آمازون,گزارش موسسه ملی تحقیقات فضایی برزیل که روز جمعه منتشر شد، حاکی از آن است که ۹۴۱.۳۴ کیلومتر مربع پوشش جنگلی بین ماه‌های ژانویه تا مارس سال جاری از بین رفته است.,"میزان جنگل زدایی در جنگل‌های آمازونِ برزیل طی سال جاری میلادی (۲۰۲۲) به رکورد جدیدی رسیده است.
به گزارش ایسنا، بر اساس گزارش جدید موسسه ملی تحقیقات فضایی برزیل (INPE)، بخشی از جنگل‌های استوایی آمازون که در سه ماهه نخست سال ۲۰۲۲ تحت تاثیر جنگل‌زدایی قرار گرفته است، بالاترین میزان ثبت شده تاکنون بوده است.
گزارش موسسه ملی تحقیقات فضایی برزیل که روز جمعه منتشر شد، حاکی از آن است که ۹۴۱.۳۴ کیلومتر مربع پوشش جنگلی بین ماه‌های ژانویه تا مارس سال جاری از بین رفته است.
این بیشترین میزان ثبت شده از زمانی است که موسسه مزبور نظارت بر جنگل زدایی را در سال ۲۰۱۶ آغاز کرد. مساحت پوشش جنگلی از بین رفته تقریبا به اندازه شهر دالاس در تگزاس است.
کارشناسان اعلام کردند: میزان جنگل زدایی نسبت به مدت مشابه سال گذشته ۶۴ درصد افزایش داشته که ۵۷۳.۲۹ کیلومتر مربع بوده است.
به گزارش سی ان ان، تخریب بزرگترین پوشش جنگل‌های استوایی جهان از زمان روی کار آمدن ""ژایر بولسونارو""، رئیس جمهوری برزیل در سال ۲۰۱۹ افزایش یافته است چرا که وی معتقد است پوشش جنگلی، مانع از توسعه اقتصادی و فقرزدایی در منطقه آمازون می‌شود.                           ",https://www.asriran.com/003V0s
834201,۱۴۰۱/۰۱/۲۰,حوادث,قاتل راننده مسافرکش دستگیرشد,رئیس پلیس آگاهی فرماندهی انتظامی استان : کارآگاهان پلیس آگاهی دریافتند مقتول به علت وارد شدن ضربات متعدد شیئی سخت بر سینه و قلب به قتل رسیده است.,"رئیس پلیس آگاهی فرماندهی انتظامی استان کرمان از دستگیری قاتل راننده مسافرکش در عملیات این پلیس خبر داد.
سرهنگ یداله حسن پور در تشریح این خبر بیان کرد: اسفند ماه سال گذشته در پی اعلام مفقودی مرد 65 ساله که با خودروی شخصی اقدام به مسافرکشی می کرد، پیگیری موضوع به صورت ویژه در دستور کار ماموران این پلیس قرار گرفت.
وی افزود: با گزارش مردم به پلیس از کشف جسدی در حاشیه شهر ماهان و حضور ماموران در محل مشخص شد که جسد کشف شده متعلق به همان فرد مفقود شده است.
رئیس پلیس آگاهی فرماندهی انتظامی استان بیان کرد:کارآگاهان پلیس آگاهی دریافتند مقتول به علت وارد شدن ضربات متعدد شیئی سخت بر سینه و قلب به قتل رسیده است.
سرهنگ حسن پور گفت: تیم رسیدگی کننده به پرونده با انجام تحقیقات گسترده میدانی و جمع آوری سرنخ هایی از محل، متهم را که جوانی 23 ساله بود شناسایی و در عملیاتی ضربتی دستگیر کردند.
حسن پور در ادامه بیان داشت: با انتقال متهم به پلیس آگاهی و در بازجویی های تکمیلی صورت گرفته مشخص شد قاتل با ترفند دربست کردن خودرو از کرمان به مقصد ماهان و با انگیزه سرقت خودرو با مقتول درگیر و پس از مقاومت نامبرده، با ضربات چاقو وی را به قتل رسانده و در حاشیه شهر ماهان رها کرده که با هوشیاری پلیس دستگیر شد.                           ",https://www.asriran.com/003V0r
834146,۱۴۰۱/۰۱/۲۰,سیاسی,حضرت امام جمعه! چه سرها که به جای کلاه آورده شد,حضرت آیت‌الله؛ فکر می‌کنید با اینگونه امر به معروف‌ها، چقدر به روزه داران شهر اصفهان و کشور اضافه می‌شود؟ تجربه نشان داده است که نمی‌شود، که نمی‌شود، که نمی‌شود.,"عصرایران؛ مصطفی داننده- طباطبایی‌نژاد امام جمعه اصفهان در خطبه‌های نماز جمعه این شهر خطاب به حضار گفت:« باید خود مردم امر به معروف و نهی از منکر را انجام دهند، اگر تنهایی امکان انجام این کار را ندارید چند نفره بروید و بساط روزه خواران را به هم بریزید، نمی‌گویم دعوا کنید، بلکه آنها را امر به معروف کنید تا بفهمند در شهر جان داری زندگی می‌کنند و نه در شهر مرده‌ای که در آن ارزش‌ها از یاد رفته است.»
حضرت امام جمعه محترم! وضعیت جامعه ما را نمی‌دانید که اینگونه مردم را به جان هم می‌اندازید؟ این روزها کم درگیرهای اجتماعی داریم که شما بر این آتش می‌دمید؟
جامعه عصبانی که منتظر یک جرقه است تا به یکدیگر بپرد و از خجالت هم در بیاید. هر دو طرف اهل گفت‌وگو نیستند یعنی یاد نگرفته‌اند که با هم حرف بزنند و به راحتی با ردوبدل شدن چند کلمه، آشوبی به پا می‌شود که بیا و ببین. در این سال‌ها چقدر گفتید «بروید کلاه بیاورید و سر آورده شد»؟ در مسئله حجاب، چقدر شاهد درگیری‌های لفظی و فیزیکی بودیم.
حضرت آیت‌الله؛ فکر می‌کنید با اینگونه امر به معروف‌ها، چقدر به روزه داران شهر اصفهان و کشور اضافه می‌شود؟ تجربه نشان داده است که نمی‌شود، که نمی‌شود، که نمی‌شود.
بسیاری از آنهایی که این روزها روزه نمی‌گیرند، در دوران نوجوانی زمین را به زمان می‌دوختند تا سحری بیدار شوند و روزه بگیرند حتی کله گنجشگی، بهتر نیست به سراغ دلایلی بروید که این افراد الان به روزه خواری افتاده‌اند و حتی می‌پرسند ما چرا باید گرسنگی بکشیم؟
جامعه امروز ایران به طرز وحشتناکی  دچار شکاف‌های مختلف اجتماعی و فرهنگی است و روا نیست با حرف‌هایی این چنین این شکاف را عمیق‌تر کنیم.
این رفتار و اینگونه توصیه‌ها، آبی است که به درخت بی‌میوه نفرت ریخته می‌شود و آن را هر روز تنومندتر می‌کند و دیر نباشد که شاخه‌های تنفر را ببینیم که از در و دیوار شهر بالا می‌رود. درخت تنفر زود رشد می‌کند اما با اره برقی هم نمی‌شود به راحتی آن را انداخت.
نکته بعدی این است که چرا امامان جمعه محترم، امر به معروف را خود از تریبون‌های نماز جمعه علیه مسئولان کشور شروع نمی‌کنند. وضع زندگی مردم، دلیل خوبی برای تذکر به دولت، مجلس و دیگران مسئولان کشور نیست؟ گرانی برنج، گوشت، مرغ و ... بیانگر این نیست که جمعه‌ها، داد مردم را به گوش مسئولان کشور برسانید؟ متاسفانه شاهد این هستیم که از همه چیز حرف زده می‌شود به جز مشکلات معیشتی که مردم با آن سروکار دارند.                           ",https://www.asriran.com/003Uzy
834200,۱۴۰۱/۰۱/۲۰,اقتصادی,قیمت گوجه کاهش می‌یابد؟,در حال حاضر هر کیلوگرم گوجه در بازار اهواز با قیمت ۱۵ هزار تومان توسط عمده فروشان خریداری و در بازار نیز به قیمت کیلویی ۲۰ هزار تومان عرضه می‌شود. در بعضی شهرستان‌ها مانند بهبهان قیمت به کیلویی ۴۰ هزار تومان نیز رسید.,"رییس اتحادیه میوه و تره‌بار اهواز از افزایش قیمت ۳۰ درصدی گوجه فرنگی در بازار اهواز خبر داد و گفت: اگر گوجه‌های نو وارد بازار شود، قیمت این محصول به قیمت سابق خود بر می‌گردد.
عبدالرضا جمالی پور در گفتگو با ایسنا با بیان اینکه میوه نسبت به قیمت سابق خود افزایش چشمگیری نداشته است، اظهار کرد: در سال جدید اقلام تره‌بار شامل خیار‏‏، بادمجان، سیب زمینی، پیاز و بخصوص گوجه فرنگی دچار و تغییرات قیمتی شدند و در این زمینه قیمت گوجه نسبت به هفته گذشته ۳۰ درصد افزایش داشته است. از آنجایی که ما در حال حاضر در انتهای فصل برداشت گوجه فرنگی هستیم، اگر گوجه‌های نو وارد بازار شود، قیمت این محصول به قیمت سابق خود برمی‌گردد.
وی تصریح کرد: در این میان گفته می‌شود که نبود کامیون برای حمل و نقل از دلایل این گرانی است که بنده این نظر را قبول ندارم و علت گرانی گوجه، بیشتر به دلیل صادرات است.
جمالی پور تصریح کرد: در حال حاضر هر کیلوگرم گوجه در بازار اهواز با قیمت ۱۵ هزار تومان توسط عمده فروشان خریداری و در بازار نیز به قیمت کیلویی ۲۰ هزار تومان عرضه می‌شود. در بعضی شهرستان‌ها مانند بهبهان قیمت به کیلویی ۴۰ هزار تومان نیز رسید.
رییس اتحادیه میوه و تره‌بار اهواز با اشاره به قیمت عمده فروشی اقلام میوه درجه یک بیان کرد: در حال حاضر قیمت هر کیلوگرم هندوانه ۶هزار تومان، هر کیلوگرم کیوی ۲۴ هزار تومان، هر کیلوگرم پرتقال شمالی ۱۵ هزار تومان، هر کیلوگرم پرتقال جنوبی ۲۷ هزار تومان، هر کیلوگرم انار ۲۴ هزار تومان، هر کیلوگرم لیموشیرین ۲۴ هزار تومان، هر کیلوگرم موز ۳۳ هزار تومان و هر کیلوگرم سیب زرد و قرمز از ۱۸ تا ۱۹ هزار تومان است.
وی قیمت عمده فروشی تره‌بار ادامه داد: قیمت هر کیلوگرم گوجه ۱۵ هزار تومان، هر کیلوگرم انواع پیاز ۵ هزار و ۵۰۰ تومان تا ۶ هزار و ۵۰۰ تومان، هر کیلوگرم انواع بادمجان ۴ تا ۱۰ هزار تومان، هر کیلوگرم سیب زمینی ۱۱ هزار و ۵۰۰ تومان، هر کیلوگرم انواع فلفل دلمه‌ای ۱۰ تا ۱۰ هزار و ۵۰۰ تومان، هر کیلوگرم کلم قرمز و سفید ۵ هزار تومان، هر کیلوگرم گل کلم ۴هزار تومان، هر کیلوگرم لوبیا فرنگی ۱۵ هزار تومان، هر کیلوگرم کاهو ۴ هزار تومان، هر کیلوگرم انواع خیار ۸ تا ۱۰ هزار تومان و هر کیلوگرم سیر خشک ۵۰ هزار تومان است.
جمالی پور با بیان اینکه هیچ کمبودی در بازار وجود ندارد، عنوان کرد: با توجه به گرانی‌های اخیر توان خرید مردم پایین آمده و بازار راکد است.                           ",https://www.asriran.com/003V0q
834199,۱۴۰۱/۰۱/۲۰,اجتماعی ,الزام داشتن گواهینامه رانندگی برای استفاده هر نوع وسیله نقلیه موتوری زمینی,"سرهنگ احمد کرمی اسد در این باره گفت: اخیرا در فضای مجازی کلیپی مبنی بر اینکه ""استفاده از موتورسیکلت های برقی نیازی به گواهینامه ندارد"" منتشر گردیده است.","رئیس مرکز صدور گواهینامه پلیس راهنمایی و رانندگی گفت: راکبین انواع موتورسیکلت‌ها باید دارای گواهینامه رانندگی موتورسیکلت باشند و در این میان هیچ تفاوتی بین موتورسیکلت‌های کاربراتوری، انژکتوری و برقی به لحاظ ضرورت داشتن گواهینامه رانندگی برای راننده آن وجود ندارد.
به گزارش ایسنا، سرهنگ احمد کرمی اسد در این باره گفت: اخیرا در فضای مجازی کلیپی مبنی بر اینکه ""استفاده از موتورسیکلت های برقی نیازی به گواهینامه ندارد"" منتشر گردیده است.
سرهنگ کرمی اسد اظهار داشت: به استناد ماده یک آیین نامه صدور انواع گواهینامه رانندگی مصوب سال۱۳۹۰ هیات محترم وزیران ، رانندگی با هرنوع وسیله نقلیه موتوری زمینی مستلزم داشتن گواهینامه رانندگی متناسب با آن وسیله است.
رئیس مرکز صدور گواهینامه پلیس راهور با تاکید بر اینکه موتورسیکلت ها نیز از این قاعده مستثنی نیستند، افزود: راکبین انواع موتورسیکلت ها باید دارای گواهینامه رانندگی موتورسیکلت باشند و در این میان هیچ تفاوتی بین موتورسیکلت‌های کاربراتوری ، انژکتوری و برقی به لحاظ ضرورت داشتن گواهینامه رانندگی برای راننده آن وجود ندارد.
سرهنگ کرمی اسد گفت: مطابق ماده ۷۲۳ قاون مجازات اسلامی (تعزیرات) رانندگی بدون داشتن گواهینامه با هرنوع وسیله نقلیه خودرویی و موتوری تخلف نبوده؛ بلکه جرم محسوب می گردد و همکاران بنده درصورت مشاهده ، ضمن متوقف کردن وسیله نقلیه ، متخلف را به مراجع قضایی معرفی می نمایند.
وی در خصوص شرایط دریافت گواهینامه موتورسیکلت اظهارکرد: داشتن ۱۸سال تمام ، ارائه گواهی سلامت جسمی و روانی از مراجع صلاحیت دار پزشکی ، ارائه گواهی طی دوره‌های آموزش نظری و عملی از آموزشگاه‌ها و یا مراکز مجاز آموزش رانندگی، قبولی در آزمون های تئوری و مهارت عملی از شرایط لازم برای اخذ گوهینامه موتورسیکلت می‌باشد.
بر اساس گزارش سایت راهور، سرهنگ کرمی اسد در پایان بیان کرد: در سراسر کشور بیش از ۱۸۰ آموزشگاه رانندگی موتورسیکلت وجود دارد که هموطنان عزیز می‌توانند با مراجعه به این آموزشگاه‌ها فرایند دریافت گواهینامه موتورسیکلت را طی نمایند.                           ",https://www.asriran.com/003V0p
834165,۱۴۰۱/۰۱/۲۰,فرهنگی/هنری,جذاب‌ ترین کاراکترهای سریال‌ های ماه رمضان,یکی از مهمترین ویژگی‌های این سریال‌ها، شخصیت‌های جذاب آنها بود.,"تا اواسط دهه هشتاد سریال‌ های رمضانی اهمیت زیادی برای همه داشتند. شبکه‌ها هم سعی می‌کردند در این رقابت تنگاتنگ کم نیاورند و بهترین‌هایشان روانه آنتن کنند. تا اواخر دهه هشتاد سریال‌های درجه یکی در این مناسبت روی آنتن رفت. یکی از مهمترین ویژگی‌های این سریال‌ها، شخصیت‌های جذاب آنها بود. شخصیت‌هایی که هنوز بعد از این همه سال در ذهن‌مان مانده‌اند و وقتی اسمشان می‌آید تصویرشان با همه ویژگی‌ها مقابل چشممان می‌آید. مروری داریم بر محبوب‌ترین چهره‌ های سریال‌ های رمضانی تلویزیون.
جلال - گمگشته

سریال گمگشته اولین سریال مناسبتی رمضان است. رامبد جوان در اولین تجربه کارگردانی‌اش با یک داستان نه چندان بدیع و جذاب، به همراه بازیگرانی که اصولا کمدین نبودند موقعیت‌های کمدی جالبی خلق کرد که برای همه جذاب بود. آتیلا پسیانی در «گمگشته» ایفاگر دو نقش کاملا متضاد بود. یکی از یکی جلال، مردی دیندار و مورد اعتماد و دیگری کریم، یک دله دزد لمپن. درواقع جابجاشدن این دو شخصیت متضاد، گره اصلی داستان را شکل می‌داد. کریم، جلال راغ می‌دزدید و خودش را جای او جا می‌زد تا با قرار گرفتن در آن جایگاه به ثروت دست پیدا کند. او که چیزی از عادت‌ها و زندگی خانوادگی جلالف نمیدانست با همان مرام و مسلک در موقعیت های کمدی جذابی قرار می گرفت.
آقا ماشاالله - خانه به دوش

آقا ماشالا یکی از جذاب ترین شخصیت های سریال های رضا عطاران بود. مردی از طبقه فرودست که به راحتی اعتماد میکرد و رو دست میخورد. محور اصلی داستان روی همین سادگی بنا شده بود. او تمام اموالش را در اختیار یک یک کلاهبردار می‌گذاشت و و دیگر آه در بساط نداشت. از ترس آبرویش خودش را از خانواده اش مخفی می‌کرد ام مدام دستش رو میشد. لولایی بدون اینکه گریم متفاوتی داشته باشد به خوبی از پس ایفای نقش یک مرد ساده و مالباخته برآمد. همراهی او با رضا عطاران زوج کمدی جذابی را در این سریال شکل داده بود. حمید لولایی که تا قبل از سال 1383 به خاطر نقش خشایار مستوفی در «زیر آسمان شهر» مورد توجه قرار داشت، با آقا ماشالا دوباره در نقطه اوج قرار گرفت.
فرشته - او یک فرشته بود

تا قبل از «او یک فرشته بود» هیچ وقت تصویری از یک شیطان نداشتیم. ماجرا از این قرار بود که شیطان در قالب دختر جوانی به اسم فرشته، شبی با مردی مومن و متعهد تصادف می کرد. و سر از زندگی خانوادگی او درمی‌آورد. مرد به واسطه نزدیک شدن به او، کم کم از ارزش‌هایش فاصله می‌گرفت. بهاره افشاری با اینکه سال 1384 سابقه چندانی در بازیگری نداشضت، اما توانست تغییر تدریجی را در این شخصیت به خوبی اجرا کند. او در دو قالب متفاوت ایفای نقش میکرد. یک دختر ساده و معصوم که می‌توانست حس ترحم همه را جلب کند و از دیگری شیطانی پلید که یک زندگی را بهم می ریخت. بهاره افشاری هنوز با نقش فرشته ها در ذهن ها مانده است.
هاشم آقا - متهم گریخت

سیروس گرجستانی در دهه هشتاد یک جورهایی نماد سریال های مناسبتی رمضان شناخته می شد. بعد از موفقیت در سریال های «یادداشت‌های کودکی» ، «پشت کنکوری‌ها» و «رانت خوار کوچک» در ماه رمضان سال 1384 با نقش هاشم آقا در متهم گریخت بیشتر از قبل در مرکز توجه ها قرار گرفت. هاشم اقا اغز از آن دست شخصیت هایی بود که در عین سادگی، برای منفعت خودش، دست به هر کاری میزد و اصلا هم نگران ریختن آبرویش نبود. مدام زرنگی می کرد، نقشه می کشید تا از این و آن سودی ببرد اما ذاتا ساده بود و به خاطر همین معمولا رو دست میخورد و میباخت. رضا عطاران در متهم گریخت مهره هایش رو طوری کنار هم چیده بود که این شخصیت بیشتر از سایرین به چشم بیاید.
نادر - بزنگاه

رضا عطاران بعد از موفقیت در خلق دو شخصیت آقا ماشالا و هاشم آقا، برای رمضان 87 خودش آستین ها بالا زد و با شخصیت جذاب نادر در سریال بزنگاه به میدان آمد. مردی معتاد که دست به سیاه و سفید نمی زد و آویزان خانواده بود. او هیچ ابایی از بی آبرویی نداشت، به راحتی مواد می کشید و از این و آن پول می گرفت. همراهی رضا عطاران در این سریال با رضا نیکخواه و حمید لولایی وضعیت جذابی را پدید آورده بود. البته این سریال از یک جایی به بعد با سانسورهایی همراه بود و باعث شد عطاران برای همیشه از تلویزیون خداحافظی کند.
منبع: فیلم نیوز                           ",https://www.asriran.com/003V0H
834197,۱۴۰۱/۰۱/۲۰,اجتماعی ,آمار کرونا در کشور: فوت ۴۹ نفر دیگر,مجموع بیماران کووید۱۹ در کشور به ۷ میلیون و ۱۸۸ هزار و ۷۴۹ نفر رسید.,"بنابر اعلام وزارت بهداشت، در شبانه روز گذشته ۱۷۵۷ بیمار کووید۱۹ در کشور شناسایی شدند و متاسفانه ۴۹ نفر نیز در این بازه زمانی جان خود را از دست دادند.
به گزارش ایسنا، از دیروز تا امروز ۲۰ فروردین ماه ۱۴۰۱ و بر اساس معیارهای قطعی تشخیصی، یک هزار و ۷۵۷ بیمار جدید مبتلا به کووید۱۹ در کشور شناسایی شد که ۳۰۴ نفر از آنها بستری شدند.
مجموع بیماران کووید۱۹ در کشور به ۷ میلیون و ۱۸۸ هزار و ۷۴۹ نفر رسید.
متاسفانه در طول ۲۴ ساعت گذشته، ۴۹ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۵۷۷ نفر رسید.
خوشبختانه تا کنون ۶ میلیون و ۹۱۳ هزار و ۹۳۴ نفر از بیماران، بهبود یافته و یا از بیمارستانها ترخیص شده اند.
یک هزار و ۶۴۷ نفر از بیماران مبتلا به کووید۱۹ در بخش های مراقبت‌های ویژه بیمارستان‌ها تحت مراقبت قرار دارند.
تا کنون ۴۹ میلیون و ۹۵۹ هزار و ۳۳۶ آزمایش تشخیص کووید۱۹ در کشور انجام شده است.
در حال حاضر ۳۴ شهرستان در وضعیت قرمز، ۶۹ شهرستان در وضعیت نارنجی، ۲۹۱ شهرستان در وضعیت زرد و ۵۴ شهرستان در وضعیت آبی قرار دارند.                           ",https://www.asriran.com/003V0n
834195,۱۴۰۱/۰۱/۲۰,اقتصادی,بورس در دره سقوط ماند,در بازار امروز ۱۶۱ نماد به ارزش ۳ هزار و ۸۴۶ میلیارد ریال صف خرید و ۳۴نماد به ارزش ۶۰۳میلیارد ریال صف فروش بودند.,"روند حرکت شاخص کل بورس در ساعات ابتدایی معاملات نزولی بود و تا یک میلیون و۴۵۱ هزارواحد کاهش یافت، در ادامه معاملات هرچند حرکتی صعودی داشت، اما باز هم چراغ قرمز باقی ماند.
به گزارش ایسنا، شاخص کل بورس امروز با پنج هزارو ۹۹ واحد کاهش در رقم ۱ میلیون و ۴۵۸ هزار واحد ایستاد. این در حالی است که شاخص کل با معیارهم وزن ۷۲۸ واحد افزایش یافت و تا رقم۳۷۸ هزارو۷۶ واحد صعود کرد.
معامله گران این بازار۵۱۵ هزارمعامله به ارزش ۵۰ هزار و ۷۵۹ میلیارد ریال انجام دادند. ایران خودرو، ملی صنایع مس ایران، بانک ملت، پالایش نفت تهران، فولاد مبارکه اصفهان و بانک تجارت نسبت به سایر نماد‌ها بیشترین تاثیرمنفی و در مقابل پالایش نفت تبریز نسبت به سایر نماد‌ها بیشترین تاثیر مثبت را روی بورس گذاشتند.
در آن سوی بازار سرمایه شاخص کل فرابورس با ۳۸ واحد افزایش در رقم ۱۹هزارو ۸۸۹ واحد ایستاد. در این بازار۲۴۱ معامله به ارزش ۳۱ هزار و ۱۹میلیارد ریال انجام شد. پلیمرآریاساسول، پالایش نفت لاوان و سرمایه گذاری مالی سپهر صادرات نسبت به سایر نماد‌ها بیشترین تاثیر مثبت و در مقابل تولید نیروی برق دماوند، فولاد هرمزگان جنوب، سرمایه گذاری صبا تامین و پتروشیمی زاگرس نسبت به سایر نماد‌ها بیشترین تاثیر منفی را روی فرابورس گذاشتند.
در بازار امروز ۱۶۱ نماد به ارزش ۳ هزار و ۸۴۶ میلیارد ریال صف خرید و ۳۴نماد به ارزش ۶۰۳میلیارد ریال صف فروش بودند.                           ",https://www.asriran.com/003V0l
834194,۱۴۰۱/۰۱/۲۰,اقتصادی,کاهش تولید نفت اوپک پلاس درپی اعمال تحریم‌های روسیه,با کاهش تولید به میزان ۱۰۰ هزار بشکه در روز، شکاف میان تولید و سهمیه تولید تعیین شده برای کل اوپک پلاس، به رکورد ۱.۲۴ میلیون بشکه در روز رسید و توانایی این گروه برای تامین تقاضای جهانی رو به رشد را زیر سوال برد.,"یافته‌های یک نظرسنجی نشان داد تولید نفت اوپک و متحدانش تحت تاثیر تحریم‌های اعمال شده علیه مسکو، در مارس برای نخستین بار در یک سال گذشته کاهش پیدا کرد و به تشدید کمبود عرضه در بازار دامن زد.
به گزارش ایسنا، تحریم‌های غربی روی تولید نفت روسیه که از متحدان اوپک است و همچنین اختلالات تولید در قزاقستان و لیبی، تولید نفت اوپک پلاس را در مارس پایین‌تر برد.
تولید نفت اوپک که متشکل از ۱۳ کشور عضو است، در مارس به میزان ۶۰ هزار بشکه در روز افزایش پیدا کرد و به ۲۸.۷۳ میلیون بشکه در روز رسید، اما تولید ۹ تولیدکننده متحد این گروه ۱۶۰ هزار بشکه در روز کاهش یافت و به ۱۳.۹۱ میلیون بشکه در روز بالغ شد.
با کاهش تولید به میزان ۱۰۰ هزار بشکه در روز، شکاف میان تولید و سهمیه تولید تعیین شده برای کل اوپک پلاس، به رکورد ۱.۲۴ میلیون بشکه در روز رسید و توانایی این گروه برای تامین تقاضای جهانی رو به رشد را زیر سوال برد.
این نخستین کاهش تولید اوپک پلاس از فوریه سال ۲۰۲۱ است که عربستان سعودی با کاهش یکجانبه تولید به میزان یک میلیون بشکه در روز، تلاش کرده بود به روند تعادل عرضه و تقاضا در بازار سرعت ببخشد.
اوپک پلاس از اوت سال ۲۰۲۱ با بهبود اقتصاد جهانی، برنامه افزایش تدریجی تولید به میزان ۴۰۰ هزار بشکه در روز در ماه را به اجرا گذاشته است، اما با فشار رو به رشد از سوی آمریکا، هند، ژاپن و سایر کشور‌های مصرف‌کننده نفت برای تسریع افزایش عرضه و مهار رشد قیمت‌ها روبرو شده است.
طبق محاسبات اس اند پی گلوبال، چندین کشور تولیدکننده در ماه‌های اخیر نتوانسته‌اند به هدف تولیدشان برسند و کمبود تولید مارس باعث شد نرخ پایبندی ۱۹ عضو این گروه به ۱۴۸ درصد برسد. ایران، لیبی و ونزوئلا از مشارکت در توافق اوپک پلاس معاف هستند.
نگرانی‌ها نسبت به توانایی تولید اوپک پلاس و جنگ میان روسیه و اوکراین و احیای تقاضای جهانی برای نفت، قیمت نفت برنت را در هفته‌های اخیر به حدود ۱۴۰ دلار در هر بشکه رساند، اما هفتم آوریل با اعلام آزادسازی ۱۲۰ میلیون بشکه نفت از ذخایر استراتژیک از سوی آژانس بین‌المللی، به ۹۸ دلار و ۲۸ سنت در هر بشکه نزول کرد.
مقامات اوپک پلاس نه عوامل بنیادین بازار، بلکه مسائل ژئوپلیتیکی را مسبب نوسان قیمت‌ها می‌دانند.
طبق نظرسنجی پلاتس، عربستان سعودی که از معدود کشور‌های دارای ظرفیت مازاد تولید قابل توجه است، تولیدش را در مارس در ۱۰.۲۵ میلیون بشکه در روز ثابت نگه داشت. آمار کشتیرانی نشان می‌دهد صادرات این کشور ماه میلادی گذشته کاهش پیدا کرد، اما تحلیلگران متعدد با اشاره به افزایش تولید پالایشگاهی، گفتند حجم ذخایر نفت این کشور افزایش پیدا کرده است.
تولید نفت روسیه که هدف تحریم‌های مالی غربی قرار گرفته است، به ۱۰.۰۴ میلیون بشکه در روز کاهش پیدا کرد. بسیاری از معامله‌گران تجارت کالا‌های روسی را متوقف کرده‌اند و تحلیلگران انتظار دارند افت تولید در آوریل و مه تشدید شود، اما بخشی از جریان صادرات روسیه به مشتریان آسیایی تغییر پیدا کرده است.
سهمیه تولید عربستان سعودی و روسیه برای مارس ۱۰.۳۳ میلیون بشکه در روز بود.
قزاقستان هم با بزرگترین کاهش تولید به دلیل صدمات طوفان به پایانه بارگیری خط لوله سی پی سی روبرو شد و تولید این کشور در مارس به ۱.۵۵ میلیون بشکه در روز رسید.
تولید لیبی به دلیل تعطیلی میدان نفتی شراره و الفیل، ۵۰ هزار بشکه در روز در مارس کاهش پیدا کرد.
بر اساس گزارش پلاتس، در میان کشور‌هایی که تولیدشان ماه میلادی گذشته افزایش داشت، عراق بزرگترین افزایش تولید را داشت و ۴.۳۴ میلیون بشکه در روز نفت تولید کرد که اندکی پایین‌تر از سهمیه ۴.۳۷ میلیون بشکه در روز برای این کشور بود. تولید نفت ونزوئلا هم ۴۰ هزار بشکه در روز رشد کرد.                           ",https://www.asriran.com/003V0k
834163,۱۴۰۱/۰۱/۲۰,فرهنگی/هنری,6 سریال‌ جذاب که باید منتظرشان باشید!,شش سریال جدید در حال حاضر مراحل آماده سازی خود را پشت سر‌می گذارند تا به زودی از طریق پلتفرم های نمایش خانگی توزیع و پخش شوند. در ادامه مروری داریم بر این سریال ها.,"بی‌گناه / کارگردان: مهران‌ احمدی

موفقیت سریال « همگناه»، موجب شد تا برادران کیایی به فکر تولید سریال دیگری بیفتند. پروژه جدیدآن‌ها «بی‌گناه» نام داشت. مصطفی کیایی به عنوان تهیه‌کننده سریال را با کارگردانی مهران احمدی وارد مرحله تولیدکرد. احمدی با تجربه ساخت دو فیلم «مصادره» و«سگبند» پا به عرصه سریالسازی گذاشت. پای دیگر این سریال محسن کیایی است. او علاوه بر بازی سرپرستی‌نویسندگان پروژه را هم برعهده دارد. شبنم مقدمی، ویشکاآسایش، مسعود رایگان، آتیلا پسیانی و… دیگر نقش‌های اصلی «بی‌گناه» را برعهده دارند. این سریال یک درام اجتماعی است که داستان آن درباره مردی است به نام«بهمن مردانی» که برای کشف راز آنچه 25 سال قبل باعث فرار او به خارج از کشور شده بودبه ایران بازمی گردد.
یاغی / کارگردان: محمدکارت

محمدکارت که با ساخت شنای پروانه نظرها را به سمت خود جلب کرده بود مسیرش را برای ادامه کار به سمت سریالسازی کج کرد. ماحصل این تصمیم راه افتادن پروژه‌ای به نام «یاغی» بود. او فیلمنامه این سریال را با نگاهی به رمان«سالتو» نوشته مهدی افروزمنش به نگارش درآورد. «یاغی» در سکوت کامل خبری جلوی دوربین رفت و تا اسفند سال گذشته هیچ عکسی از این فیلم منتشر نشد. نخستین عکسی که از این سریال رسانه ای شد، مربوط به کاراکتر پارساپیروزفربود. چهره متفاوت پیروزفر باردیگر نگاه ها را به سمت «یاغی» جلب کرد. علی شادمان، طنازطباطبایی و… دیگر بازیگران اصلی سریال هستند. تصویربرداری «یاغی»آخراسفند سال گذشته در گرجستان به پایان رسید.
نوبت لیلی/ کارگردان : سید روح‌الله حجازی
روح اله حجازی که آخرین کارش در سینما فیلم « روشن» است ، در دوران کرونا و تعطیلی سینماها، وارد شبکه نمایش خانگی شد تا سریال «نوبت لیلی» را برای پلتفروم نماوا بسازد. این سریال در نماوا اثری راز آلود معروفی شده و در معرفی داستان آن این خلاصه ارائه شده اشت :«لیلی از طریق کتابی درمی‌یابد که او و خانواده‌اش تاکنون در زمان و مکان های بسیاری زیسته‌اند و اکنون «نوبت لیلی»استتا با رمزگشایی از کتاب و یافتن تابلویی ارزشمندنیاکانش دست به انتخابی بزندکه ….» در این سریال حمید فرخ نژاد،مریلا زارعی، پردیس احمدیه، مهران غفوریان و…. بازی دارند. محمد امین شعرباف که در با سریال «قورباغه» معرفی شد ، در یان سریال عهده دار یکی از نقش های اصلی است. «نوبت لیلی» قرار است دوشنبه ها جایگزین سریال «خاتون» شود.
مترجم/ کارگردان: بهرام توکلی

بهرام توکلی بالاخره عزمش را برای کارگردانی سریال جزم کرد و با ساخت «مترجم» اولین قدم را در این عرصه برداشت. او پیش‌تر فیلمنامه سریال «بیمار استاندارد» را برای نوروز 1395 شبکه یک و فیلمنامه سریال «نهنگ آبی» را برای شبکه خانگی نوشته بود. «مترجم» براساس فیلمنامه خود بهرام توکلی و به تهیه‌کنندگی سعید ملکان تولید شده و صابر ابر، مجتبی پیرزاده، مهتاب ثروتی از جمله بازیگران آن هستند. داستان فیلم درباره یک مترجم جوان است که در شغلش مسیرهای تازه‌ای را کشف می‌کند و به رازی خانوادگی پی می‌برد که روی زندگی‌اش سایه می‌اندازد.
شبکه مخفی زنان/ کارگردان: افشین هاشمی

افشین هاشمی بعد از کارگردانی مشترک فیلم «خسته نباشید» به همراه محسن قرایی و ساخت چند فیلم سینمایی، تصمیم گرفت توانایی‌اش را در ساخت سریال هم محک بزند. «شبکه مخفی زنان» به عنوان اولین تجربه افشین هاشمی، سریالی کمدی تاریخی است که فیلمنامه آن را محسن قرایی براساس طرحی از محمد رحمانیان نوشته است. داستان سریال در ابتدای قرن چهاردهم شمسی روایت می‌شود. وقتی شاه متوجه جنبش‌های نوظهور مربوط به حقوق زنان در کشور می‌شود، ماموریت ویژه‌ای به یکی از اهالی دربار خود می‌دهد و … مهدی هاشمی، لیلا حاتمی، شبنم مقدمی، شقایق دهقان، سیامک انصاری و حمید فرخ‌نژاد بازیگران این سریال هستند.
پدرگورادیولا / کارگردان: سعید نعمت‌اله 

یکی از سریال های پربازیگری که این روزها مراحل تصویربرداری خود را پشت سر می گذارد، پدرگورادیولا به کارگردانی سعید نعمت اله است. این سریال اواخر پاییز سال گذشته در یکی از محله های جنوب شهر جلوی دوربین رفت. پدرگورادیولا دومین تجریه سریالسازی نعمت اله است او پیش از این سریال «زمین گرم» را برای شبکه سه نوشته ساخته بود. از نکات قابل توجه سریال جدید نعمت اله حضور مهران مدیری با تیپ و هیبتی متفاوت است. در کنار او حمیدفرخ نژاد حضور دارد که ایفاگر نقش نقش گورادیولا در این سریال است. آرش عدل پرور معروف به «آرش ای پی» یکی دیگر از بازیگران اصلی سریال است. هنگامه قاضیانی، پانته‌آ بهرام، امیرمهدی ژوله دیگر نقش های اصلی کار را برعهده دارند.
منبع: فیلم نیوز                           ",https://www.asriran.com/003V0F
834156,۱۴۰۱/۰۱/۲۰,عمومی,ده مشاور برتر کنکور,,"برترین های حوزه آموزش در سال جاری را معرفی شدند.
رتبه بندی و رنکینگ بهترین مشاوران آموزشی ایران به ترتیب عبارتست از:
رتبه 1 : استاد  مهدی باباخانی مدیر و مشاور ارشد مجموعه کارنامه خرد و مدرسان علامه و از بهترین مشاوران کنکور ایران و کارشناس برنامه های تلویزیونی و رادیویی ایران
رتبه 2: استاد همت یار نویسنده کتاب های موفقیت  از بهترین مشاوران کنکور ایران
 رتبه 3: استاد  ایمان سرور پور  برترین مشاور انگیزشی و از بهترین مشاوران کنکور
 رتبه4: استاد مهدی برقعی نویسنده و از بهترین مشاوران کنکور ایران
 رتبه5: استاد ندا برهانی نسب از برترین مشاور انگیزشی دانش آموزان دختر و از بهترین مشاوران کنکور
رتبه6:  استاد شروین مسیح کارشناس برنامه های تلویزیونی و رادیویی ایران
رتبه 7 :  استاد میرصادقی نویسنده کتاب های موفقیت از بهترین مشاوران کنکور ایران
رتبه 8 :  استاد امیر دیبازر  نویسنده کتاب های موفقیت و از بهترین مشاوران کنکور ایران
رتبه 9:  استاد جعفرقلی  از بهترین مشاوران کنکور ایران
رتبه 10 : استاد احمدی  از بهترین مشاوران کنکور ایران
جهت مشاهده آخرین رتبه بندی و رنکینگ دبیران و مشاوران ایران، می‌توانید به پایگاه زیر که ویژه تحلیل اساتید و مشاوران ایران است مراجعه فرمایید
وبسایت تحلیل دبیران ایران
ویژگی های بهترین مشاوران کنکور ایران:
بهترین مشاوران کنکور ایران  و ده مشاور برتر کنکور دارای حس همدلی با دانش آموزان خود میباشند
ده مشاور برتر کنکور و بهترین مشاوران کنکور ایران دارای حس خیرخواهی و نوع دوستی - تمایل به کمک به دانش آموزان بوده و آنها را فقط از جنبه های مالی بررسی نمی نمایند
ده مشاور برتر کنکور و برترین مشاوران کنکور تجربی و ریاضی با دانش آموزان و مراجعان خود با احترام برخورد نموده و سعی میکنند حس  اعتماد به نفس، عزم، عزت نفس کافی را به آنها بدهند
10 مشاور برتر کنکور و بهترین مشاورین تحصیلی ایران دارای بردباری و صبر زیاد در برخورد با دانش آموزان و مشکلات آنها هستند
ده مشاور برتر کنکور دارای دانش، توسعه چند وجهی؛- تمایل به تجزیه و تحلیل - روش تفکر تحلیلی.- شهود، بینش؛- ثبات عاطفی، خودکنترلی، تحمل استرس؛ - سازگاری سریع با شرایط مختلف؛- توجه و باز بودن؛ فکر و  تفکر مثبت، خلاقیت میباشند
اکنون با جزئیات بیشتری تمام ویژگی‌های ذکر شده را بررسی م،نیم تا بفهمیم چرا ،  بهترین مشاور کنکور تجربی و ریاضی در ایران  به آنها نیاز دارد و چگونه روی شغل حرفه‌ای او تأثیر می‌گذارد.
یکی از مهم ترین توانایی های ده مشاور برگزیده و خوب کنکور  ، توانایی همدلی است، یعنی. درک عمیق از شخص، مشکلات واقعی او و آگاهی از وضعیت ذهنی او. همدلی - این ، واکنش عاطفی، همدلی و توانایی فرو رفتن در دنیای درونی دانش آموز و برقراری ارتباط در آن سطح در طول مشاوره زمانی است که شرایط به آن نیاز دارد. با این حال، این ویژگی طرف گفتگو هیچ ربطی به شفقت و ترحم ندارد. ،  بهترین مشاور کنکور تجربی و ریاضی در ایران  باید قدرت تحلیل و تعقل خود را جایگزین احساسات کند، عواطف، احساسات خود را کنترل کند و در عین حال بتواند از بیرون به موقعیت نگاه کند.
بنابراین، به عنوان مثال، اگر ، دانش آموزی با مشکلی در ارتباط با ، موقعیت درگیری سروکار دارد، متخصص ابتدا باید گوش دهد و احساسات او را احساس کند. تنها در این صورت است که فرد رضایت اخلاقی را دریافت می کند و برای کار بعدی آماده می شود. وظیفه  بهترین مشاور کنکور تجربی و ریاضی در ایران  این است که به موقعیت از چشم مراجع نگاه کند، روشن کند که او طرف اوست و سپس دیدگاه های مختلفی را در مورد نحوه نگاه کردن به تعارض پیشنهاد کند.
وقتی ، تمرین‌کننده از مشکلات ، فرد و شخصیت او انتزاع می‌شود، کار مؤثر و مفیدی نیست. اولاً مشتری احساس می کند که به متخصصی که به او مراجعه کرده است علاقه ای ندارد. ثانیاً، چنین رویکردی ناکارآمد است زیرا شخص حتی از حمایت عاطفی ابتدایی برخوردار نمی شود. به طور کلی، من معتقدم مشاوری که چنین ویژگی هایی را ندارد و آنها را توسعه نمی دهد، نمی تواند به حل مشکلات دانش آموزانش کمک کند.
در مورد خیرخواهی، نوع دوستی، درایت، احترام به مردم به طور کلی، تصور  آنکه فردی جز ده مشاور برتر کنکور باشد ولی نخواهد کمک کند، بی احترامی و پرخاشگری نسبت به مخاطب نشان  دهد دشوار است. بدون ، نگرش اساسی محترمانه، گفتگو به طور کلی غیرممکن است و حتی بیشتر از آن با مشاوری که به دنبال کمک روانشناختی است. البته این یا این خصوصیات مربوط به خصوصیات فرد بوده و از ابتدا تثبیت شده است. میل و توانایی کمک به افراد برای توسعه، یافتن راه حل، شناخت پتانسیل آنها، آموزش ارتباطات سازنده و موثر و غیره اولین قدم در مسیر ،  ده مشاور برتر تحصیلی است.
یکی دیگر از ویژگی های شخصی ، مشاور خوب و حرفه ای،  مثبت اندیشی است که به جای پشیمانی، نگاه کردن به گذشته و نگاه نکردن به آنچه که قابل بازگشت نیست، شکست را به عنوان سکوی پرشی برای دستاوردهای جدید دانش آموزانش درک کند. به طور خلاصه، توانایی استخراج لحظات مثبت از ناخوشایندترین موقعیت ها و درک وجود مشکلات به عنوان نیروی محرکه برای رشد و پیشرفت شخصی است. این همان چیزی است که ، متخصص باتجربه و بهترین مشاوران تحصیلی باید به مخاطبان خود که می خواهند توسعه پیدا کنند آموزش دهد تا مشکلاتی را که به وجود می آیند تا حد امکان مؤثر حل کنند. خوش بینی معقول، رو،رد مثبت و خلاقانه باعث می شود که رویدادها به بهترین شکل ممکن دیده شوند و شرایط مناسبی برای حرکت آنها در مسیر درست ایجاد شود.
میل به خودشناسی و توسعه، علاقه به افراد - شرایط یکسانی برای رشد حرفه ای مانند ویژگی های قبلی. قبل از شروع به کمک به دیگران، ،  بهترین مشاور کنکور باید مشکلات خود را درک کند، بفهمد که چه توانایی هایی بیشتر، چه کمتر، چه نقاط قوت و ضعفی دارد. پس از چنین خودآزمایی، متخصص می تواند از مزایای خود به طور مؤثرتری استفاده کند و روی آن ویژگی هایی که کمتر توسعه یافته اند کار کند. تنها رشد مستمر، خودآگاهی و درون نگری به مشاور خوب  اجازه می دهد تا از نظر شخصی و حرفه ای رشد کند. به هر حال، کار روی خود همان شاخص شایستگی است که مثلاً دانش نظری یا تسلط بر روش‌ها، و شاید مهم‌تر از آن. است . بنابراین، مدارا برای درک کافی از دیدگاه ها و جهان بینی دیگران مهم است. اساس احترام، درک، باز بودن، توسعه و اجراست. به همین دلیل است که این ویژگی در کار ، مشاور خوب  و ده مشاور برتر کنکور بسیار مهم است. علاوه بر این، مان تساهل را یکی از راه های شناختی می نامیم که انسان را همه کاره تر، همه کاره تر و داناتر می کند. و این ویژگی ها نیز به نوبه خود، شرایط لازم برای رشد حرفه ای و کار ،  بهترین مشاور کنکور تجربی و ریاضی در ایران  هستند.
داشتن ذهن تحلیلی  یکی دیگر از ویژگی های شخصیتی مرتبط با فعالیت موفق و شایستگی ، ده مشاور برتر کنکور تجربی است. توانایی تجزیه و تحلیل موقعیت، تعیین اولویت ها، تفکر گسترده و مثبت ، مهارت اساسی است که کار را موثر می کند. تمایل به تجزیه و تحلیل این است که متخصص  و برترین مشاور کنکور می‌تواند موقعیت را در قفسه‌ها قرار دهد و سپس، مانند مونتاژ مجدد پازل، از دیدگاه‌های مختلف بدون تداعی احساسات وزن کند.

البته کار  بهترین مشاوران کنکور در ایران  به معنای حذف کامل ادراک عاطفی نیست، بلکه نتیجه گیری و استدلال باید بر اساس حقایق عینی باشد. در عین حال، ، شهود روانشناختی مهم است ، به عبارت دیگر ، درک است. این توانایی را باید نوعی بخشش نامید، بخشش، اما می‌توان و باید آن را پرورش داد. آینده نگری به معنای درک بیشتر از آنچه مشتری می گوید، دیدن علل پنهان مشکلات آنها، خلاصه کردن تمام اطلاعات مربوط به شخص و خواندن آن است. این ، کار نسبتا دشوار است که نیاز به تجربه و کار با خودتان دارد. این را باید با درک گفت - ، استعداد نادر، و تمام بهترین مشاور کنکور نمی توانند آن را به طور کامل توسعه دهند. به نظر من این توانایی تنها نشانگر شایستگی و تجربه نیست، بلکه بالاترین دستاورد در پیشرفت حرفه ای است.
 بهترین مشاوران کنکور تجربی در ایران  در تمامی این ویژگی ها و ویژگی ها، مهارت های ارتباطی، همدلی و تعامل با مراجع، باید از ثبات عاطفی و تاب آوری در برابر استرس برخوردار باشد. اضافه بار عاطفی اغلب باعث فرسودگی، استرس، افسردگی می شود. برای ، حرفه ای این امر منتفی نیست، اما بهتر است خودکنترلی حرفه ای در سطح بالایی روشن شود و قدرت و توانایی های خود را محاسبه کند. ثبات عاطفی در آرامش، توانایی غلبه بر احساسات قوی بیان می شود و به نوعی هشدار دهنده شوک های عصبی و فرسودگی روانی است. چنین ویژگی هایی همچنین به سازگاری سریع با تغییر شرایط کاری و انتقال سریع از ، فرد به فرد دیگر کمک می کند.
مشاهده و صراحت - ویژگی هایی که بدون آنها کار ،  بهترین مشاوران کنکور در ایران  به سادگی غیرممکن است.. علاقه به افراد، توانایی توجه به جزئیات به ظاهر بی اهمیت، توجه، سبکی، طبیعی بودن در برقراری ارتباط و میل به یادگیری، میل به دیدن آنچه که دیگران نمی بینند. بدون آن، تصور اینکه ، حرفه ای موفق به افراد کمک کند تا راه حل هایی برای موقعیت های دشوار پیدا کنند، دشوار است. پاسخ  ده مشاور برتر کنکور تجربی و ریاضی در ایران  به سوالات در قسمت دوم آورده شده است.
به طور کلی، ویژگی های شخصی به وضوح با فعالیت های حرفه ای ،  بهترین مشاوران کنکور تجربی و ریاضی در ایران  با تجربه تلاقی می کند. فقط در شرایط جستجوی معنوی، میل به خودسازی، حسن نیت ، متخصص می تواند پتانسیل خود را به حداکثر برساند و به دیگران در این امر کمک کند.

منبع: باشگاه خبرنگاران جوان                           ",https://www.asriran.com/003V08
834192,۱۴۰۱/۰۱/۲۰,اقتصادی,کاهش تولید و صادرات دلیل افزایش قیمت گوجه/ اعتصاب کامیون‎‌داران تمام شد,سخنگوی ستاد تنظیم بازار اصفهان درباره اعتصاب کامیون داران و تأثیر بر گرانی گوجه، اظهار کرد: با پیگیری مسئولان این مشکل حل شده و از این هفته انتظار می‌رود بازار گوجه به حال عادی برگردد.,"سخنگوی ستاد تنظیم بازار اصفهان با اشاره به اینکه اعتصاب کامیون داران تمام شده است، گفت: یکی از دلایل افزایش قیمت گوجه، کمبود تولید و افزایش صادرات است.
حسین ایراندوست در گفتگو با ایسنا، درباره افزایش قیمت گوجه، اظهار کرد: باید توجه داشت که در این بازه زمانی اصفهان محصول گوجه بوته‌ای ندارد و البته گوجه گلخانه‌ای موجود است که در صورت استقبال مردم، جوابگوی نیاز بازار است و این محصول بیشتر جنبه صادراتی دارد.
وی با بیان اینکه یکی از دلایل اصلی کمبود و گرانی گوجه، تغییر فصل است، گفت: تا به امروز عمده محصول گوجه از استان‌های بوشهر، کنگان و هرمزگان وارد بازار می‌شد که اخیر با توجه به تغییر فصل، تولید گوجه در این مناطق کاهش پیدا کرد، البته از این هفته تولید گوجه در مزارع کهنوج، بندر دیلم، دیر و بهبهان انجام می‌شود.
سخنگوی ستاد تنظیم بازار اصفهان درباره اعتصاب کامیون داران و تأثیر بر گرانی گوجه، اظهار کرد: با پیگیری مسئولان این مشکل حل شده و از این هفته انتظار می‌رود بازار گوجه به حال عادی برگردد.
وی درباره برخی نگرانی‌ها نسبت به افزایش دیگر محصولات کشاورزی، گفت: در تماس با مسئولان اداره راهداری مشکل کامیون داران حل شده، بنابراین انتظار می‌رود در این هفته روند افزایش قیمت گوجه، کاهشی شود.
ایراندوست افزود: از سوی دیگر تاحدودی شاهد صادرات گوجه به افغانستان و عراق هستیم که این وضعیت بر افزایش قیمت این محصول تاثیرگذار است و با توجه کشش بازار در ماه رمضان با کمبود این محصول روبرو شده‌ایم.
وی با بیان اینکه اصفهان در حال حاضر تولید گوجه بوته‌ای ندارد و عمده تولید این محصول به‌صورت گلخانه‌ای است، گفت: طبیعتاً در این شرایط نمی‌توانیم بر بازار گوجه تأثیرگذار باشیم، بااین‌وجود پیش‌بینی می‌شود در هفته جاری گوجه به شرایط عادی برگردد.
سخنگوی ستاد تنظیم بازار اصفهان گفت: اگر افزایش صادرات گوجه داشته باشیم طبیعتاً با افزایش قیمت مواجه خواهیم شد که در این شرایط سیاست تعدیل صادرات باید اجرا شود.
وی تأکید کرد: به‌طورقطع صادرات محصولات کشاورزی نباید بازار‌های داخلی را برهم بزند، بنابراین باید به‌صورت کنترل‌شده صادرات داشته باشیم.
ایراندوست همچین درباره افزایش قیمت خرما در ماه رمضان، گفت: خرما جزو کالا‌های تنظیم بازاری نیست و براساس عرضه و تقاضا است.                           ",https://www.asriran.com/003V0i
834190,۱۴۰۱/۰۱/۲۰,اجتماعی ,کمک ۱ میلیارد تومانی رهبر انقلاب شامل چه افرادی می‌شود؟,گفتنی است، امسال نیز به دلیل شیوع ویروس کرونا تمام جشن‌های گلریزان آزادی زندانیان جرایم غیرعمد در قالب برنامه‌های تلویزیونی و اجرای آیین‌های زنده در فضای مجازی (لایو) برگزار خواهد شد.,"در آستانه برگزاری سی و پنجمین جشن گلریزان ستاد دیه کشور، مقام معظم رهبری مبلغی معادل ۵۰۰ میلیون تومان برای آزادی زندانیان جرایم غیرعمد اختصاص دادند.
به گزارش ایسنا به نقل از روابط عمومی ستاد دیه کشور، چراغ جشن‌ گلریزان آزادی زندانیان تحت حمایت ستاد دیه امسال نیز با کمک نقدی رهبر انقلاب همراه بود و معظم‌له با اهدای رقمی معادل یک میلیارد تومان زمینه آزادی جمعی از بدهکار مالی و محکوم به پرداخت دیات ناشی از حوادث کارگاهی و سوانح رانندگی را فراهم نمودند.
در دهه اخیر امام خامنه‌ای حفظ‌الله در مجموع با اهدای مبلغی بالغ بر ۴ میلیارد و ۶۳ میلیون تومان، زمینه آزادی بیش از یکهزار زندانی نیازمند واجد شرایط ستاد دیه را فراهم نموده‌اند.
زندانیان جرایم غیرعمد در سفرهای استانی مقام معظم رهبری هم بی‌بهره نبوده و برای نمونه با کمک پنج میلیارد تومانی معظم‌له در سفر استانی به کرمانشاه تعداد ۲۴۰ محبوس غیرعمد و با اهدای مبلغ یک میلیارد تومان‌ در سفر به بجنورد، زمینه آزادی ۱۲۵ بدهکار عائله‌مند از این محل فراهم شده است.
قابل توجه اینکه از فروردین سال ۱۳۹۵ در بخش پرداخت وجوهات شرعی پایگاه اطلاع رسانی دفتر رهبری پرداخت مبالغ خیرین جهت تأمین بخشی از بدهی زندانیان جرائم غیرعمد فعال و از این طریق نیز تاکنون جمع کثیری از مددجویان جرایم غیرعمد از بند حبس رهایی یافته‌اند. اقدامی که بر اساس آن هموطنان عزیز می‌توانند با مراجعه به آدرس اینترنتی www.leader.irوجوهات زکات فطریه یا دیگر تبرعات شرعی خود را برای استخلاص مددجویان تحت حمایت ستاد دیه، واریز نمایند.
گفتنی است، امسال نیز به دلیل شیوع ویروس کرونا تمام جشن‌های گلریزان آزادی زندانیان جرایم غیرعمد در قالب برنامه‌های تلویزیونی و اجرای آیین‌های زنده در فضای مجازی (لایو) برگزار خواهد شد.                           ",https://www.asriran.com/003V0g
834189,۱۴۰۱/۰۱/۲۰,سیاست خارجی,جزئیات حضور مسئولان سفارت ایران در وزارت امور خارجه طالبان,پیش از این احمد یاسر، دستیار ملا عبدالغنی برادر، معاون اول نخست‌وزیر طالبان در توئیتی مدعی شد که وزارت خارجه‌ افغانستان تحت حکمرانی این گروه، مسئولان سفارت ایران در کابل را احضار کرده است.,"مقام ارشد وزارت خارجه طالبان در واکنش به آنچه رفتار نیروهای مرزی و اداری ایران با مهاجران افغان عنوان می‌شود، با مسئولان سفارت ایران در افغانستان دیدار کرد.
 به گزارش ایلنا، وزارت خارجه افغانستان از دیدار روز گذشته فیضان‌الله ناصری مقام ارشد وزارت خارجه طالبان با مسئولان سفارت جمهوری اسلامی ایران در کابل خبر داد.
به گفته وزارت امور خارجه طالبان در این دیدار، این مقام وزارت خارجه در مورد رفتار نیروهای مرزی و اداری ایران با مهاجران افغان صحبت کرده و نگرانی‌های دولت و مردم افغانستان را در این زمینه با مسئولان ایرانی در میان گذاشته است. در این دیدار، دو طرف بر لزوم پرهیز از اقداماتی که ممکن است به هر دو کشور و ملت‌ها آسیب وارد کند، تاکید کردند.
پیش از این احمد یاسر، دستیار ملا عبدالغنی برادر، معاون اول نخست‌وزیر طالبان در توئیتی مدعی شد که وزارت خارجه‌ افغانستان تحت حکمرانی این گروه، مسئولان سفارت ایران در کابل را احضار کرده است.
حفیظ ضیا احمد، معاون سخنگوی وزارت خارجه‌ طالبان هم در توییتی مدعی شده بود که در این دیدار در مورد رفتار نیروهای انتظامی و مرزی ایران با مهاجران افغانستان صحبت شده است.                           ",https://www.asriran.com/003V0f
834187,۱۴۰۱/۰۱/۲۰,فرهنگی/هنری,پیش‌ بینی جشنواره کن از دوره پیش رو,پیش‌بینی می‌شود امسال تنها ۱۰ درصد از نمایندگان شرکت‌کننده در بازار کن مجازی باشند و سایر افراد به فرانسه سفر کنند.,"جشنواره فیلم کن پیش بینی می کند حضور نمایندگان سینمایی در دوره آتی این رویداد ""بسیار بیشتر از سال گذشته"" باشد و اکثریت قریب به اتفاق نمایندگان به کن سفر کنند.

به گزارش ایسنا به نقل از ددلاین، سال گذشته این جشنواره فرانسوی از ثبت نام ۱۰ هزار نفر برای حضور در بازار این رویداد را گزارش کرد که تقریباً به طور مساوی به صورت حضوری و مجازی در این رویداد شرکت کردند که این رقم برابر با سال ۲۰۲۰ بود، زمانی که این رویداد به دلیل کرونا کاملا مجازی برگزار شد. 
در سال ۲۰۱۹ و پیش از آغاز همه‌گیری ویروس کرونا، کن میزبان بیش از ۱۲۵۰۰ نفر از نمایندگان صنعت سینما بود اما گزارش‌ها حاکی از آن است که شمار ثبت‌کنندگان در مقطع کنونی برای جشنواره امسال کمتر از سال ۲۰۱۹ است اما مسئولان کن انتظار دارد بسیاری از افراد در لحظه‌های آخر تصمیم به ثبت نام و سفر به کن بگیرند. 
«اروم پیلار» که قرار است امسال برای آخرین دوره مدیریت بازار فیلم کن (Marche du Film) را بر عهده داشته باشد گفت پیش‌بینی می‌شود امسال تنها ۱۰ درصد از نمایندگان شرکت‌کننده در بازار کن مجازی باشند و سایر افراد به فرانسه سفر کنند.
او همچنین ابراز امیدواری کرد طبق روال سال‌های گذشته آمریکا، بریتانیا و آلمان پررنگ‌ترین حضور را در جشنواره کن داشته باشند. آسیا نیز یکی از مناطق است که انتظار می‌رود علی‌رغم برخی محدودیت‌های سفری امسال حضور چشمگیری در کن به ثبت برسانند. 
در مورد چین که به دلیل افزایش مجدد موارد ابتلا به کرونا برخی از سخت‌ترین محدودیت‌ها را بار دیگر اعمال کرده، کن پیش‌بینی می‌کند که تعداد شرکت‌کنندگان نسبت به دوران قبل از همه‌گیری، کاهش قابل‌توجهی داشته باشد، اما این کشور همچنان با یک پاویون در دهکده بین‌المللی با ۱۲ شرکت چینی حضور خواهد داشت.
فهرست فیلم‌های حاضر در هفتاد و پنجمین جشنواره فیلم طی یک نشست خبری در روز ۲۵ فروردین اعلام خواهد شد. این رویداد سینمایی از ۱۷ تا ۲۸ می (۲۷ اردیبهشت تا ۷ خردادماه) به صورت حضوری برپا خواهد شد. 
                           ",https://www.asriran.com/003V0d
834152,۱۴۰۱/۰۱/۲۰,اخبار سلامت,این روغن محبوب برای قلب مضر است!,با این حال، روغن نارگیل سرشار از چربی اشباع شده است که کلسترول بد (LDL) را افزایش می‌دهد. در نتیجه با افزایش خطر ابتلا به بیماری قلبی همراه است.,"در چند سال گذشته، مصرف کنندگان با اطلاعاتی در مورد فواید روغن نارگیل برای سلامتی بمباران شده‌اند: می‌تواند روند پیری را کُند کند؛ می‌تواند به سلامت قلب و تیروئید کمک کند؛ می‌تواند از شما در برابر بیماری‌هایی مانند بیماری آلزایمر، آرتروز و دیابت محافظت کند؛ و حتی در کاهش وزن هم موثر است.
دکتر «اندرو فریمن»، مدیر پیشگیری و سلامت قلب و عروق در دنور، می‌گوید: «داده‌های بسیار کمی وجود دارد که فواید سلامتی روغن نارگیل را نشان می‌دهد.»
وی در ادامه افزود: «روغن نارگیل سرشار از چربی است، بنابراین بدترین چیزی است که می‌توان آن را به یک رژیم غذایی معمولی که سرشار از گوشت و پنیر فرآوری شده است، افزود.»
در حالی که این احتمال وجود دارد MCFA ها [اسیدهای چرب با زنجیره متوسط] در بدن متفاوت از چربی‌های اشباع شده با زنجیره طولانی‌تر رفتار کنند، اما هیچ مدرک مستقیمی وجود ندارد که روغن نارگیل حساسیت به انسولین را افزایش می‌دهد یا می‌تواند در پیشگیری یا درمان دیابت در انسان مفید باشد. انجمن دیابت آمریکا روغن نارگیل را یک چربی اشباع شده محدود می‌داند.
روغن نارگیل با فشردگی چربی موجود در لایه سفید داخل نارگیل تولید می‌شود. حدود ۸۳ درصد از کالری آن از چربی‌های اشباع شده تامین می‌شود. حال آن را با ۱۴ درصد کالری چربی اشباع شده در روغن زیتون و ۶۳ درصد در کره مقایسه کنید.
دکتر «لیزا یانگ»، متخصص تغذیه، می‌گوید: «همین مسئله توضیح می‌دهد که چرا روغن نارگیل، مانند کره، در دمای اتاق جامد است و ماندگاری طولانی دارد و توانایی تحمل دمای پخت بالا را دارد.»
روغن نارگیل سرشار از چربی‌های اشباع شده است، اما بیشتر از تری گلیسیریدهای زنجیره متوسط (MCTs) تشکیل شده است. برخی می‌گویند که بدن با این چربی‌ها متفاوت از سایر چربی‌ها رفتار می‌کند.
MCFA ها که همیشه اشباع هستند، با ۶ تا ۱۲ کربن تعریف می‌شوند. اسیدهای چرب با زنجیره بلند (LCFAs) بیش از ۱۲ کربن دارند و می‌توانند اشباع یا غیراشباع باشند.
با این حال، روغن نارگیل سرشار از چربی اشباع شده است که کلسترول بد (LDL) را افزایش می‌دهد. در نتیجه با افزایش خطر ابتلا به بیماری قلبی همراه است.
تحقیقات بیشتری برای تایید سایر فواید سلامت ادعا شده در مورد روغن نارگیل مورد نیاز است. در حال حاضر، اکثر کارشناسان توصیه می‌کنند به جای تکیه بر روغن نارگیل، از انواع روغن‌ها از جمله روغن زیتون و آووکادو در آشپزی استفاده کنید.
منبع: مهر                           ",https://www.asriran.com/003V04
834184,۱۴۰۱/۰۱/۲۰,فرهنگی/هنری,یک روایت شنیدنی از زندگی مشترک داود رشیدی و احترام برومند,رشیدی در این دیدار، برومند را مناسب همسری یافت و این آشنایی تصادفی، به فاصله چند ماه بعد به ازدواج منجر شد.,"سال ۱۳۴۷ احترام برومند و داود رشیدی هر دو در تلویزیون مشغول به کار بودند ولی آشنایی آنان در تلویزیون نبود بلکه آنها به طور اتفاقی یکدیگر را در کافه رستوران قناری دیدند. این آشنایی به قصد عشق و عاشقی و ازدواج نبود ولی یکی از موفق‌ترین ازدواج‌های هنری را رقم زد.

به گزارش ایسنا، امروز، ۲۰ فروردین ماه سالروز تولد احترام برومند است. هنرمند با سابقه تئاتر، تلویزیون و سینما. همسر داود رشیدی، مادر لیلی رشیدی و خواهر بزرگ‌تر مرضیه و راضیه برومند. به همین انگیزه بخش‌هایی از زندگی خانوادگی این هنرمند را که برای زندگی همه ما در این مقطع دشوار می‌تواند الهام‌بخش باشد، مرور می‌کنیم.
احترام برومند متولد ۲۰ فروردین سال ۱۳۲۶ در تهران است. او در خانواده‌ای پرورش یافته که پدری مذهبی اما بسیار روشن داشت. مادر خانواده گرچه بیشتر به امور خانه مشغول بود ولی از هنر هم دور نبود و  فرزندان او در کنار این مادر، با ادبیات و سینما آشنا شدند. خواهران برومند همراه این مادر، عیدهایی شیرین را تجربه کردند، عیدهایی که با کت و دامن‌های رنگی به سینما می‌رفتند و لذت فیلم دیدن را از همان زمان کودکی چشیدند. عیدی های آنان صرف خرید بلیت سینما می‌شد.
احترام برومند در دبیرستان اسدی به تحصیل پرداخت. مدسه‌ای که اتفاقا رو به روی اداره هنرهای دراماتیک بود، در چهارراه آبسردار، عین‌الدوله، جایی که هنرمندان بزرگ تئاتر آمد و شد داشتند و برای دختران نوجوان نیز این رفت و آمدها بسیار جالب و کنجکاوی برانگیز بود. گاهی هم به این اداره مراجعه می‌کردند و نمایشنامه‌هایی کوتاه می‌گرفتند تا در دبیرستان اجرا کنند.
احترام برومند در بیست سالگی وارد تلویزیون شد. تلویزیون در آن دوره کارمندان زیادی نداشت. این خانم جوان هم کارمند نبود ولی به عنوان گوینده برنامه‌های کودک با تلویزیون همکاری می‌کرد.
داود رشیدی اما در آن مقطع مسئولیت مهمی در تلویزیون داشت. او مدیر بخش نمایش بود که همه سریال‌ها، تئاترهای تلویزیونی و برنامه‌های سرگرم‌کننده را در بر می‌گرفت.  
آشنایی این زوج هنری در تلویزیون رقم نخورد بلکه به واسطه مسعود بهنود رخ داد. بهنود دوست مشترک برادر احترام برومند و داود رشیدی بود و در یکی از قرارهایی که با هر دو دوست خود داشت، احترام برومند هم به طور اتفاقی حاضر بود. رشیدی که آن زمان بعد از تحصیل در فرنگ به ایران بازگشته بود و به واسطه اجراهای درخشان نمایش‌های صحنه‌ای و تئاترهای تلویزیونی در جامعه هنری و روشنفکری آن دوره چهره شناخته شده‌ای بود.
 رشیدی در این دیدار، برومند را مناسب همسری یافت و این آشنایی تصادفی، به فاصله چند ماه بعد به ازدواج منجر شد.
احترام برومند که زاده ۲۰ فروردین سال ۱۳۲۶ است، در ۲۱ سالگی وارد تلویزیون شد. او گوینده برنامه‌های کودک بود و در مدتی نه چندان طولانی به محبوبیتی بزرگ دست یافت و خاطرات شیرینی که برای کودکان دهه ۴۰ و ۵۰ ساخته است، همچنان در ذهن آنان زنده و حاضر است. او از سال ۴۶ تا ۵۸ به همکاری خود با تلویزیون ادامه داد اما در سال‌های اولیه بعد از انقلاب همکاری این هنرمند با تلویزیون قطع شد و حالا دوران دیگری در زندگی این زوج هنری آغاز شده بود. رشیدی و برومند شغل خود را در تلویزیون از دست داده بودند و بدون هیچ منبع درآمدی باید روزگار می گذراندند.
این شرایط سخت با آغاز جنگ تحمیلی، دشوارتر هم شد. رشیدی که هرگز نومیدی را به خود راه نمی‌داد، برای گذارن زندگی با پروژه‌های سینمایی و سریال‌های مختلفی همکاری کرد و اغلب در خارج از تهران مشغول کار بود.
و حالا احترام برومند فصل دیگری در زندگی خود را آغاز کرده بود. همه مسئولیت‌های زندگی بر دوش بانوی خانه بود، او بود و مادر همسرش و لیلی، دخترک کم سن و سالش. با این همه نه تنها شکوه و شکایتی نداشت بلکه معتقد بود کار کردن بهتر از بیکاری است. رشیدی هم هر زمان که فرصتی دست می‌داد، با خانواده خود دیدار تازه می‌کرد. دهه شصت برای رشیدی دهه پرکاری بود و او در آثار تلویزیونی و سینمایی درخشانی حضور پیدا کرد.
اما احترام برومند که سال‌ها از فعالیت‌های هنری دور بود، با بازی در فیلم «دیشب باباتو دیدم آیدا» به کارگردانی رسول صدرعاملی بازیگری در سینما را تجربه کرد.
او گرچه در سینما هم گزیده کار است، در سال‌های بعد در فیلم‌های دیگری همچون «قشنگ و فرنگ» به کارگردانی وحید موساییان، «فروشنده» کار اصغر فرهادی، «طلا» ساخته پرویز شهبازی، «خواب‌زده» به کارگردانی سیروس مقدم و ... به ایفای نقش پرداخت.

بازی در نمایش «روزهای رادیو» به کارگردانی محمد رحمانیان دیگر فعالیت هنری او به شمار می‌رود.
اما محبوییت احترام برومند به صرف حضور او به عنوان یک بازیگر یا گوینده نیست بلکه او همواره نسبت به مسائل اجتماعی حساسیت داشته است. در این سال‌ها کم ندیده‌ایم که در صفحه شخصی یا در گفتگوهای رسانه‌ای خود نسبت به مسائل اجتماعی مردم واکنش نشان داده، آن هم نه واکنش‌های تند و تیز احساسی بلکه او همواره می‌کوشد جانب انصاف را نگه دارد و انتقادات خود را محترمانه بیان کند.
او در سالروز تولدش همواره آرزویی جمعی داشته و برای مردم کشورمان روزهای روشن‌تری را آرزو کرده است.  
مرضیه برمند به درستی می‌گوید نام احترام برازنده این بانوست که هم همسری وفادار و هم مادری مهربان بوده و هم هنرمندی تیزبین و مردم‌دار.  
منبع: گفتگوی محمد رسول صادقی با احترام برومند، مجله پاراگراف، ویژه نامه داود رشیدی، شماره چهارم، خرداد و تیر ۹۵.
                           ",https://www.asriran.com/003V0a
834188,۱۴۰۱/۰۱/۲۰,سیاست خارجی,بیانیه وزارت امور خارجه در خصوص به روزرسانی فهرست تحریمی اشخاص آمریکایی,همچنین، برنامه ریزی، راهبری و حمایت از اقدامات تروریستی، تامین مالی و حمایت مادی از جمله تسلیحاتی و اطلاعاتی، آموزش و سازماندهی گروه‌های تروریستی و سایر انواع حمایت ها از چنین گروه هایی، نقض حقوق بین الملل و برخلاف تعهدات بین المللی در حوزه تروریسم محسوب می شود.,"وزارت امور خارجه بیانیه‌ای را در خصوص بروز رسانی فهرست تحریمی اشخاص آمریکایی دخیل در اقدامات تروریستی و ضد حقوق بشری منتشر کرد.
 
به گزارش ایلنا، بیانیه وزارت امور خارجه به شرح زیر است:
 
وزارت امورخارجه جمهوری اسلامی ایران در اجرای قانون «مقابله با نقض حقوق بشر و اقدامات ماجراجویانه و تروریستی آمریکا در منطقه»، به ویژه مواد ۴ و ۵، اشخاص آمریکاییِ ذیل‌الذکر را به دلیل اقدامات تروریستی، ترویج و حمایت از تروریسم و نیز نقض فاحش حقوق بشر، تحت تحریم های مندرج در قانون فوق قرار می دهد. اشخاص مذکور، حسب مورد، در حمایت، سازماندهی، اِعمال و تشدید اقدامات زورمدارانه یکجانبه (تحریم های جنایتکارانه) آمریکا علیه ملت و دولت جمهوری اسلامی ایران، تامین مالی وحمایت ازگروه های تروریستی و اقدامات تروریستی و همچنین حمایت از اقدامات سرکوبگرانه رژیم صهیونیستی در منطقه به ویژه علیه ملت مظلوم فلسطین، نقش داشته اند.
 
اقدامات زورمدارانه یک جانبه آمریکا علیه ملت و دولت جمهوری اسلامی ایران و اقدام عامدانه آمریکا جهت تحمیل شرایط سخت زندگی بر ایرانیان، از جمله، از طریق ممانعت از دسترسی آنان به دارو، خدمات و تجهیزات پزشکی به ویژه در شرایط ناشی از بیماری کووید-۱۹ و نیز محروم نمودن آنان از حقوق بنیادین خود، زندگی میلیون‌ها ایرانی را به مخاطره انداخته و تاثیر منفی بر بهره مندی آنان از حقوق اقتصادی و اجتماعی خود داشته است. چنین اقداماتی نقض آشکار اصول بنیادین حقوق بین الملل و حقوق بنیادین بشر و مصداق بارز جنایت علیه بشریت می باشد. همچنین، برنامه ریزی، راهبری و حمایت از اقدامات تروریستی، تامین مالی و حمایت مادی از جمله تسلیحاتی و اطلاعاتی، آموزش و سازماندهی گروه‌های تروریستی و سایر انواع حمایت ها از چنین گروه هایی، نقض حقوق بین الملل و برخلاف تعهدات بین المللی در حوزه تروریسم محسوب می شود.
 
دولت آمریکا با اقدامات فوق کهتوسط اشخاص ذیل الذکر حمایت، تسهیل ویا عملیاتی شده است، تعهدات بین المللی خود راجع به احترام، صیانت و حفاظت از حقوق بشر و تعهدات راجع به خودداری از سازماندهی اقدامات تروریستی و تامین مالی تروریسم و خودداری از اعمال اقدامات زورمدارانه یک جانبه را نقض نموده که به عنوان اعمال متخلفانه بین المللی موجب مسئولیت بین المللی ایالات متحده آمریکا می باشد.
 
بر این اساس، جمهوری اسلامی ایران در راستای تعهدات بین المللی خود در حوزه حقوق بشر و نیز مبارزه با تروریسم و تامین مالی تروریسم، به ویژه مبارزه با تروریسم ایالات متحده آمریکا، تحریم های مندرج در قانون مذکور را علیه اشخاص فوق اعمال می نماید. جمهوری اسلامی ایران، همچنین، تصریح می نماید که اعمال تحریم های یک جانبه، نقض فاحش اصول بنیادین حقوق بین الملل مندرج در منشور ملل متحد و برخلاف حقوق بین الملل بوده و مانع از بهره مندی از حقوق بشر می گردد. بر این مبنا و با توجه به اَعمال متخلفانه بین المللی آمریکا، تحریم های مورد نظر در تطابق با تعهدات جمهوری اسلامی ایران در مقابله با اقدامات زورمدارانه یک جانبه و در چارچوب عمل متقابل، اعمال می گردند.
 
با عنایت به موارد فوق و مفاد قانون «مقابله با نقض حقوق بشر و اقدامات ماجراجویانه و تروریستی آمریکا در منطقه»، کلیه نهادهای ذیربط، اقدامات لازم را جهت اجرای مناسب تحریم های مندرج در قانون مذکور را معمول خواهند داشت.
یک محتوا بخوانید، یک میلیون تومان جایزه ببرید
                           ",https://www.asriran.com/003V0e
834182,۱۴۰۱/۰۱/۲۰,فرهنگی/هنری,پرویز تناولی: زندگی در ایران را به هر جای دیگر ترجیح می‌دهم و به اجبار رفته‌ام,نیت من تغییر نکرده است؛ هنوز هم حاضرم ۵۸ اثری که منتخب بهترین آثارم است و اکنون بنا به توافقاتِ نخستین، نزد شهرداری به امانت است، مطابق قرار اولیه به موزه‌ای مستقل بازگردد,"ایسنا نوشت: پرویز تناولی، هنرمند پیشکسوتی که بیشتر در حوزه مجسمه‌سازی شهرت دارد، می‌گوید زندگی در ایران را به هر کجای دیگر ترجیح می‌دهم؛ ولی با شرایطی که برایش پیش آورده‌اند، دو سه سالی است که به اجبار رفته‌ است.
 
از زمان به فروش رفتن «شاعر نشسته» در پانزدهمین دوره حراج تهران به قیمت ۱۴ میلیارد و ۶۰۰ میلیون تومان و ثبت عنوان گران‌ترین اثر در این حراجی، بارها تلاش کردیم تا گفت‌وگویی با پرویز تناولی داشته باشیم که با توجه به ساکن بودن این هنرمند در کشور کانادا، این ارتباط به سختی میسر شد. امروز اما فرزند این مجسمه‌ساز ـ تندیس تناولی ـ که مدیریت موزه او را نیز بر عهده دارد، واسطه‌ای شد برای به سرانجام رسیدن این گفت‌وگو.
 
عنوان گران‌ترین هنرمند زنده محتمل بود؟
 
پس از قیمت اعلام شده برای فروش «شاعر نشسته» در پانزدهمین دوره حراج تهران، برخی انتقادها در فضای مجازی و رسانه‌ها نسبت به این حراجی و به صورت کلی قیمت اثر مطرح شد. عده‌ای در فضای توییتر و اینستاگرام با اشاره به این نکته که هنرمند این اثر همچنان زنده است و باز هم توانایی خلق اثر دارد، قیمت چکش خورده را غیرمعقول دانستند.
 
تناولی اما در پاسخ به به این مسئله، چنین می‌گوید: «اولا چرا باید یکی دیگر بسازم؟ کار تک‌نسخه است و تک‌نسخه هم خواهد ماند. دوم این که با خودم که رقابت ندارم. یک کار فروختم ۱۰ هزار تومان و یک کار هم فروختم ۱۵ میلیارد. قیمت آثار هنری یک هنرمند یکسان نیست و هر کار بسته به شکل، فرم، قدمت و... قیمت متفاوتی دارد.»
 
او همچنین در پاسخ به این پرسش که آیا انتظار اختصاص گران‌ترین اثر پانزدهمین دوره حراج را به‌عنوان یک هنرمند در قید حیات داشته است؟ یادآور می‌شود: «باید عرض کنم این اولین باری نیست که یکی از آثار من خودش را به‌ عنوان گران‌ترین اثر یک حراج مطرح می‌کند. اگر مروری بر حراج‌های گذشته کنید، به چنین عناوینی پیش از این برخورد خواهید کرد.»
 
تناولی چه زمان به ایران باز خواهد گشت؟
 
پرویز تناولی مدتی است که پس از منتشر شدن اخبار مربوط به ممنوع‌الخروج بودنش و سپس برطرف شدن این مشکل، در کشور کانادا به سر می‌برد. او درباره این که در حال حاضر مشغول به چه کاری است، اظهار می‌کند: «در حال حاضر مشغول تدوین برخی از کتاب‌هایی که سالیان پیش تحقیقات‌شان را انجام داده بودم، هستم. امیدوارم به زودی چندتایی از آن‌ها را به چاپ برسانم. ضمن این که‌ چند نمایشگاه بزرگ در کشورهای مختلف دارم و باید بر آن‌ها نظارت کنم.»
 
او می‌گوید: «برنامه بازگشت به تهران هم دارم؛ اما نمایشگاه‌ها و کتاب‌ها در اولویت هستند.»
 
شهرداری امانت‌دار خوبی برای آثار تناولی بود؟
 
داستان به سرقت رفتن، ناپدید شدن و تخریب مجسمه‌های تناولی در سطح شهر سر درازی دارد و به تازگی نیز ربوده شدن لنگه کفش یکی از مجسمه‌های این هنرمند در پارک شفق تهران خبرساز شده است. تناولی در مصاحبه‌های متعددی مسوولان وقت شهرداری را امانت‌دار خوبی برای آثار خود ندانسته است. او در این راستا اظهار می‌کند: «بیش از ۸۰ درصد کارهایی که دست شهرداری است، صدمه خورده و دو عدد از آن‌ها به صورت کلی نابود شده‌اند و دیگر موجود نیستند. مهم‌ترین دلیل آن ناآشنایی شهرداری با موزه‌داری است. شهرداری‌ها همه جا موزه برپا می‌کنند اما آن را در اختیار اهل هنر و متخصص قرار می‌دهند. در مورد آثار من متاسفانه چنین نبود.»
 
او ادامه می‌دهد: «بر طبق قرارداد، خانه من به موزه تبدیل شد؛ اما چند ماه پس از شهردار شدن آقای احمدی‌نژاد و بی‌علاقگی او به هنر، همه چیز تغییر کرد و شهرداری به قهر کلیه آثار را از خانه‌ام بیرون برد و به انبارهای خود منتقل کرد. متأسفانه اشتباهاتی در تفسیر قرارداد بود که شهرداری کلا کارها را «خریداری شده» اعلام کرد؛ حال آن که بیعانه پرداخت شده شهرداری برای یک کار هم کافی نبود و واگذاری آثارم منوط به نمایش آن‌ها در خانه موزه‌ام بود.»
 
تناولی در عین حال تاکید می‌کند: «در هر صورت نیت من تغییر نکرده است؛ هنوز هم حاضرم ۵۸ اثری که منتخب بهترین آثارم است و اکنون بنا به توافقاتِ نخستین، نزد شهرداری به امانت است، مطابق قرار اولیه به موزه‌ای مستقل بازگردد.»
 
خالق «شاعر نشسته» درباره حراج‌های هنری چه فکر می‌کند؟
 
به برخی حراج‌های هنری حتی مشهورترین آن‌ها مانند کریستیز و ساتبیز همواره شبهاتی به لحاظ مالی منتسب می‌کنند. در ایران نیز برخی این انتقادات را به حراج تهران وارد می‌دانند و اساسا این رویداد را با توجه به نظام اقتصادی کشور ایران، رد می‌کنند. تناولی اما درباره حراج‌های هنری و خرید و فروش آثار از این طریق، بر این باور است: «حراج‌ها، گالری‌ها و مجموعه‌داران، رگ‌های اقتصاد هنر محسوب می‌شوند و در سرنوشت هنرمندان تاثیرگذارند. امروزه سرنوشت هنرمندان را حراجی‌ها تعیین می‌کنند. البته نه به این سادگی؛ بلکه با گذران مراحلی که هنرمندان طی می‌کنند و توجهی که گالری‌ها و مجموعه‌داران به آثار آنان دارند.»
 
تناولی همچنین در آخر در توصیف زندگی در سکوت و در دوردست‌ها چنین اظهار می‌کند: «راستش من زندگی در ایران را به هر کجای دیگر ترجیح می‌دهم؛ ولی با شرایطی که برایم پیش آوردند، دو سه سالی است که به اجبار رفته‌ام. در مقطعی اجازه نمایش کارهایم و حتی خروج کار از ایران برای نمایش در خارج را نداشتم. بنابراین تنها راه فعالیت را در خروج از ایران دیدم؛ اما نه به صورت دائم. من همیشه به ایران در رفت‌وآمد بودم و همواره نیمی از سال را در ایران بوده‌ام و علاوه بر کار کارگاهی و تحقیقی، تدریس هم کرده‌ام و شاگردان بسیاری را به ثمر رسانده‌ام.»                           ",https://www.asriran.com/003V0Y
834177,۱۴۰۱/۰۱/۲۰,عمومی,هشدار وزارت بهداشت درباره افزایش شیوع سرخک در کشور (افیلم),رئیس اداره بیماری های قابل پیشگیری با واکسن گفت: بیماری سرخک در کودکان می تواند ۱ تا ۵ درصد باعث بروز مرگ و میر شود. خطر سرخک در افرادی که سوء تغذیه و کمبود ویتامین A دارند، بیشتر است. والدین حتما برای پیشگیری کودکانشان از این بیماری باید واکسیناسیون ۱۲ و ۱۸ ماهگی را به طور کامل انجام دهند.,کد ویدیو  دانلود    فیلم اصلی                                     ,https://www.asriran.com/003V0T
834175,۱۴۰۱/۰۱/۲۰,اجتماعی ,کنایه مجری تلویزیونی به راهکار‌های مسئولین درباره وضعیت هوا (فیلم),این روزها درد مردم نجیب خوزستان را که کل سال درگیر این هوا هستند بیشتر درک می‌کنیم امیدوارم غیر از دعا کردن راهکارهای دیگری نیز به ذهنشان برسد.,کد ویدیو  دانلود    فیلم اصلی                                     ,https://www.asriran.com/003V0R
834179,۱۴۰۱/۰۱/۲۰,حوادث,حمله مارها به اصفهان/ آتش‌نشانی هشدار داد,هرسال از اواسط فروردین تا پایان تابستان، حوادث زیادی در خصوص رؤیت مار از سوی شهروندان به سازمان آتش‌نشانی اصفهان گزارش می‌شود.,"سخنگوی سازمان آتش‌نشانی و خدمات ایمنی شهرداری اصفهان اعلام کرد: از ابتدای سال جاری تاکنون تعدادی مار توسط آتش‌نشانان از اماکن مختلف و پارک‌ها زنده‌گیری شده است.
به گزارش خبرآنلاین و به نقل از سازمان آتش‌نشانی و خدمات ایمنی شهرداری اصفهان، فرهاد کاوه آهنگران با اشاره به رؤیت مار در روزهای ابتدایی سال جاری، اظهار کرد: هرسال از اواسط فروردین تا پایان تابستان، حوادث زیادی در خصوص رؤیت مار از سوی شهروندان به سازمان آتش‌نشانی اصفهان گزارش می‌شود.
وی با بیان اینکه مأموران آتش‌نشانی در کوتاه‌ترین زمان ممکن به محل رؤیت مار می‌روند و در صورت وجود مار، آن‌ها را زنده‌گیری می‌کنند، افزود: مارهای گرفته شده توسط آتش‌نشانان یا به اداره محیط‌زیست تحویل می‌شوند و یا در محل دور از شهر و در طبیعت رهاسازی می‌شوند و هرگز آسیبی به آن‌ها وارد نمی‌شود.
سخنگوی سازمان آتش‌نشانی و خدمات ایمنی شهرداری اصفهان از شهروندان خواست در صورت رؤیت مار نزدیک آن‌ها نشوند و بلافاصله با شماره تلفن ۱۲۵ تماس بگیرند.
کاوه آهنگران همچنین توصیه کرد شکاف‌های ورودی به منازل پوشانده شود، درها بازنماند، هنگام خرید میوه و صیفی‌جات جعبه‌های آن با دقت مورد بررسی قرار گیرد و در آخر مراقب کودکان باشید.                           ",https://www.asriran.com/003V0V
834176,۱۴۰۱/۰۱/۲۰,اجتماعی ,درگیری ۱۸ استان با گرد و خاک شدید,احتیاط در سفرهای برون شهری، عدم توقف در حاشیه رودخانه‌ها و احتیاط در عبور از کنار مسیل‌ها، احتیاط و محدودیت در فعالیت‌های کوهنوردی و احتیاط در جابجایی عشایر کوچ‌رو.,"سازمان هواشناسی با هشدار نسبت به افزایش آلودگی ناشی از گردوخاک در ۱۸ استان‌ها از بارش باران و احتمال تگرگ طی امروز و فردا در ۱۳ استان خبر داد.
به گزارش خبرآنلاین، اطلاعیه‌های سازمان هواشناسی به شرح زیر است؛
توصیف سامانه اول: ادامه فعالیت سامانه بارشی
زمان شروع: شنبه ۱۴۰۱/۰۱/۲۰
زمان پایان: یکشنبه ۱۴۰۱/۰۱/۲۱
نوع مخاطره: رگبار باران همراه با وزش باد شدید موقت، رعدوبرق، در نقاط مستعد بارش تگرگ
منطقه اثر:
شنبه ۱۴۰۱/۰۱/۲۰: آذربایجان غربی، کردستان، کرمانشاه، زنجان، همدان، گیلان، مازندران، ارتفاعات گلستان، قزوین، البرز، تهران و سمنان.
یکشنبه ۱۴۰۱/۰۱/۲۱: مازندران، گلستان، خراسان شمالی، شمال خراسان رضوی و ارتفاعات استانهای قزوین، البرز، تهران و سمنان.
اثر مخاطره: اختلال در ترددهای برون شهری، احتمال آب‌گرفتگی محلی، احتمال بالا آمدن سطح آب رودخانه‌ها، احتمال برخورد صاعقه و کاهش دید.
توصیه: احتیاط در سفرهای برون شهری، عدم توقف در حاشیه رودخانه‌ها و احتیاط در عبور از کنار مسیل‌ها، احتیاط و محدودیت در فعالیت‌های کوهنوردی و احتیاط در جابجایی عشایر کوچ‌رو.
توصیف سامانه دوم: توسعه گرد و خاک
زمان شروع: شنبه ۱۴۰۱/۰۱/۲۰
زمان پایان: شنبه ۱۴۰۱/۰۱/۲۰
نوع مخاطره: وزش باد شدید موقت و انتقال گردوخاک از کشورهای همسایه غربی
منطقه اثر:
شنبه ۱۴۰۱/۰۱/۲۰: تهران، اصفهان، البرز، زنجان، سمنان، قزوین، کرمان، یزد، لرستان، مرکزی، همدان، قم، آذربایجان شرقی، آذربایجان غربی.
اثر مخاطره: گردوخاک، کاهش دید افقی و کاهش کیفیت هوا، اختلال در تردد.
توصیه: اجتناب از قرار گرفتن در فضای باز به ویژه برای افراد آسیب پذیر، اتخاذ تمهیدات لازم در خصوص پیشگیری از خسارات احتمالی به تاسیسات حساس به گردو خاک.
توصیف سامانه: توسعه گردو خاک
زمان شروع: شنبه ۱۴۰۱/۰۱/۲۰
زمان پایان: شنبه ۱۴۰۱/۰۱/۲۰
نوع مخاطره: وزش باد شدید موقت و انتقال گردوخاک
منطقه اثر: کردستان، کرمانشاه، ایلام، خوزستان.
اثر مخاطره: انتقال گردوخاک، کاهش دید افقی و کاهش کیفیت هوا، اختلال در تردد
توصیه: اجتناب از قرار گرفتن در فضای باز برای کلیه گروههای سنی، اتخاذ تمهیدات لازم در خصوص پیشگیری از خسارات احتمالی به تاسیسات حساس به گردو خاک.                           ",https://www.asriran.com/003V0S
834171,۱۴۰۱/۰۱/۲۰,عمومی,"موشک باران ""دنباس"" از زاویه دوربین داخل بالگرد روسیه (فیلم)",ویدیو منتشر شده از عملیات بالگرد Mi-24 APU روسیه در دنباس را ببینید.,کد ویدیو  دانلود    فیلم اصلی                                     ,https://www.asriran.com/003V0N
834169,۱۴۰۱/۰۱/۲۰,سیاست خارجی,واشنگتن پست: بایدن سپاه را از لیست تروریستی حذف نخواهد کرد,یکی از مقامات دولت بایدن به واشنگتن پست گفته، رییس جمهوری آمریکا به هیچ وجه قصد ندارد از موضع خود در حفظ سپاه در فهرست گروه های تروریستی خارجی دولت آمریکا، حتی به قیمت شکست مذاکرات احیا برجام، کوتاه بیاید.,"روزنامه ""واشنگتن پست"" آمریکا در مطلبی به قلم "" دیوید ایگناتیوس"" ستون نویس مشهور خود، نوشت دولت بایدن قصد ندارد سپاه را از لیست تروریستی دولت آمریکا خارج کند، حتی اگر این اقدام به قیمت شکست مذاکرات احیا برجام باشد.
به گزارش عصرایران، این روزنامه آمریکایی در گزارش خود نوشت:
دولت بایدن قصد دارد درخواست ایران مبنی بر لغو نامگذاری سپاه پاسداران انقلاب اسلامی به عنوان یک سازمان تروریستی را رد کند و این امر تکمیل توافق را به خطر می اندازد.
یکی از مقامات ارشد دولت بایدن به من گفت که بایدن قصد ندارد از این موضوع کوتاه بیاید، حتی اگر این مساله به قیمت شکست مذاکرات هسته ای باشد، او گفت:"" رییس جمهور به اصول اصلی پایبند است. ایرانی‌ها نظرات ما را می‌دانند.""
نظر این مقام دولت بایدن، اظهارات اوایل هفته جاری ""آنتونی بلینکن"" وزیر امور خارجه را تقویت می کند. بلینکن در مصاحبه ای با شبکه خبری ""ان بی سی"" آمریکا در پاسخ به این سوال که آیا سپاه پاسداران انقلاب اسلامی یک سازمان تروریستی است، پاسخ مثبت داد و گفت: من به دورنمای دستیابی به توافق اتمی خیلی خوشبین نیستم.
وزیر خارجه آمریکا در نشست وزرای خارجه ناتو در بروکسل/ 7 آوریل 2022/ pool

درخواست ایران برای حذف سپاه پاسداران انقلاب اسلامی از فهرست ""سازمان های تروریستی خارجی"" به عنوان مانع اصلی برای احیا برجام است. کشورهای اروپایی از ایالات متحده خواسته اند تا فرمول مصالحه ای بیابد که توافق را نجات دهد، که مفاد اصلی آن در وین طی سال گذشته مورد مذاکره قرار گرفته است.
 
دولت بایدن از مذاکره با ایران کنار نمی‌رود، و ممکن است با کمک متحدان اروپایی، فرمول قابل قبولی بیابد که میل بایدن را برای پاداش ندادن به سازمانی که هزاران نفر از جمله صدها آمریکایی را در سراسر جهان کشته است، برآورده کند.
اما ظاهرا بایدن قصد ندارد به هیچ وجه روی این موضوع کوتاه بیاید و نمی بایست هم کوتاه بیاید. این ممکن است تا حد زیادی یک موضوع نمادین باشد، اما موضوع خروج سپاه از لیست تروریستی آمریکا باید از موضوعات مذاکرات هسته ای جدا شود و از لیست انتظارات ایران خط بخورد.
گفته می‌شود که رییس‌جمهوری آمریکا به مساله سپاه پاسداران انقلاب اسلامی جدا از مذاکرات هسته‌ای نگاه می‌کند، هرچند ایران اصرار دارد که این مذاکرات مرتبط است. بایدن و دیگر مقامات آمریکایی روی موضع خود قاطعانه هستند زیرا معتقدند فعالیت‌های سپاه پاسداران انقلاب اسلامی از طریق شبکه نیابتی‌هایش به طور مستقیم بر امنیت نیروهای آمریکایی و شرکای آن در منطقه تاثیر می‌گذارد.
آخرین نمونه از فعالیت‌های مشکوک مورد حمایت ایران، حمله توپخانه‌ای در اوایل پنج شنبه به پایگاهی در شرق سوریه موسوم به روستای سبز بود که توسط نیروهای آمریکایی در آنجا مورد استفاده قرار می گرفت. در این گلوله باران، 4 نظامی آمریکایی زخمی شدند که پنتاگون گفته برای زخم‌های جزئی و آسیب‌های مغزی احتمالی تحت درمان هستند. پنتاگون درباره تلافی این حمله موضعی اعلام نکرده است.
ژنرال ""مارک میلی"" رییس ستاد مشترک ارتش آمریکا، اخیرا با حضور در کمیته نیروهای مسلح سنا گفت: ""به نظر شخصی من، نیروی قدس سپاه پاسداران انقلاب اسلامی را یک سازمان تروریستی می دانم و از حذف آنها از فهرست حمایت نمی کنم.""
حامیان حذف سپاه از فهرست تروریستی در آمریکا استدلال می کنند که تحریم های دیگر علیه این گروه، حتی در صورت لغو نامگذاری تروریستی، باقی خواهد ماند و اینکه نامگذاری تروریستی سازمانی به بزرگی سپاه که بسیاری از بخش های اقتصادی و دولتی ایران را تحت تاثیر قرار می دهد، منطقی نیست. اروپایی‌ها اما مصالحه‌ای را پیشنهاد کرده‌اند که در آن ایران متعهد ‌شود تنش‌های منطقه‌ای را کاهش داده و حمله به آمریکایی‌ها را متوقف کند.
اما موضوع سپاه نمی‌تواند فقط یک ابزار چانه‌زنی باشد. اگر ایران در مورد مهار خشونت در سرتاسر منطقه جدی است، پس باید این را به وضوح و قاطعانه بگوید - نه به عنوان یک توافق جانبی برای توافق هسته ای.
موضوع شناسایی سپاه پاسداران انقلاب اسلامی به عنوان یک گروه تروریستی توسط اسراییل و کشورهای عربی حوزه خلیج فارس مانند عربستان سعودی و امارات متحده عربی به دقت رصد می شود.
آنها این موضوع را آزمونی برای اعتبار و تعهد دولت بایدن در خاورمیانه می دانند. جمهوری خواهان کنگره و برخی از دموکرات ها نیز استدلال کرده اند که نباید بدون تغییرات معنادار در رفتار سپاه، این امتیاز به ایرانی ها داده شود. حذف نام و تحریم‌های مرتبط با آن، تنش روابط با سعودی‌ها و اماراتی‌ها را که از غیرقابل اعتماد بودن ایالات متحده گلایه کرده‌اند، بیشتر می‌کند.
دولت اسراییل توافق احیا برجام را به عنوان یک توافق بد ارزیابی می کند، زیرا برخی از مفاد آن به سرعت منقضی می شوند و به این دلیل که می تواند مسیری را برای ایران فراهم کند تا در نهایت به توانایی تسلیحات هسته ای دست یابد. اما مقامات ارشد اسراییلی خطر عدم توافق را نیز تشخیص می‌دهند که به ایرانی‌ها اجازه می‌دهد حتی سریع‌تر به سمت توانایی ساخت بمب حرکت کنند.

برخی تحلیلگران نگرانند که اگر ایران با یک پیمان جدید محدود نشود، غنی‌سازی را تا سطح 90 درصد افزایش خواهد داد. تهران پس از لغو توافق ترامپ به این اقدام فکر کرده بود، اما پس از اینکه کشورهای اروپایی به طور خصوصی به ایران هشدار دادند که چنین اقدامی موجب تحریم‌های جدید خواهد شد، از این اقدام عقب نشینی کرد.
طی هفته های اخیر جنگ در اوکراین سرفصل خبرهای جهان بوده است، اما اگر موضوع سپاه پاسداران انقلاب اسلامی منجر به شکست مذاکرات هسته‌ای و تشدید تنش‌های خاورمیانه شود، ممکن است تنش‌های آمریکا با ایران افزایش یافته و حتی خبرهای جنگ اوکراین را تحت الشعاع قرار دهد. به تعبیری که به ""لئون تروتسکی"" انقلابی شوروی نسبت داده می‌شود، می‌گویم: ""شما ممکن است به خاورمیانه علاقه نداشته باشید، اما خاورمیانه به شما علاقه دارد.""
 
                            ",https://www.asriran.com/003V0L
834174,۱۴۰۱/۰۱/۲۰,اقتصادی,چه کسانی برای گرانی گوشت توطئه کردند؟,شتباهی که شرکت پشتیبانی امور دام در این میان انجام داد آن بود که وقتی دام را از تولیدکنندگان می خرید باید حجم کشتار را افزایش می‌داد اما آنها در تهران فقط با یک کشتارگاه قرارداد بسته بودند و حجم کشتار بسیار کم بود.,"خبرآنلاین نوشت: رئیس هیات مدیره انجمن صنفی گاوداران با بیان اینکه مافیای گوشت اجازه کاهش قیمت این کالا را نمی‌دهد، گفت: شرکت پشتیبانی امور دام باید حجم کشتار دام را افزایش می‌داد تا بازار اشباع می‌شد.
 
سید احمد مقدسی درباره اینکه چرا علی رغم ممنوعیت صادرات دام و واردات گوشت به کشور قیمت این کالا همچنان گران است، گفت: مافیای گوشت اجازه کاهش قیمت این کالا را نمی‌دهند و تمام اتفاقاتی که در حوزه ممنوعیت صادرات و واردات گوشت به کشور اتفاق افتاد به دنبال توطئه همین افراد بوده است.
 
وی با اشاره به اینکه حداکثر قیمت دام زنده سنگین (گوساله نر) کیلویی ۵۸ هزار تومان است، افزود: شرکت پشتیبانی امور دام حدود ۵ ماه به تدریج دام‌های مازاد را جمع آوری می‌کرد و هیچ اتفاقی در بازار رخ نداده بود تا اینکه به دلیل زیان سنگین تولیدکنندگان دولت مجوز صادرات ۵۰ هزار رأس دام سنگین و ۳۰۰ هزار رأس دام سبک را صادر کرد و در حالی که از این میزان تنها حدود ۲۰۰۰ رأس دام سبک صادر شده بود، واردکنندگان با برنامه ریزی دقیق چنان سر و صدایی ایجاد کردند که قیمت گوشت برای مصرف کنندگان کیلویی ۵۰ هزار تومان گران شد.
 
مقدسی اضافه کرد: به دنبال این اتفاقات صادرات یک شبه ممنوع شد و واردکنندگان فوراً مجوز واردات دریافت کردند و علی رغم این اتفاقات قیمت گوشت برای مصرف کنندگان به کیلویی ۱۹۰ هزار تومان رسیده در حالی که یک ریال از این رقم به جیب تولیدکننده نمی‌رود.
 
وی با اشاره به اینکه شنیده‌ها حاکی از این است که عده‌ای پیگیر واردات گوشت با ارز ۴۲۰۰ تومانی به کشور هستند، گفت: اشتباهی که شرکت پشتیبانی امور دام در این میان انجام داد آن بود که وقتی دام را از تولیدکنندگان می خرید باید حجم کشتار را افزایش می‌داد اما آنها در تهران فقط با یک کشتارگاه قرارداد بسته بودند و حجم کشتار بسیار کم بود. از طرفی مطالبات گاوداران را بسیار با تأخیر پرداخت می‌کرد و گاهی بین ۴۰ تا ۴۵ روز طول می‌کشد تا مطالبات تسویه شود. ضمن اینکه هنوز ۴۰ تا ۵۰ درصد نهاده‌ای که باید بابت این مساله به دامدار داده می‌شد، در اختیار او قرار نگرفته است.
 
مقدسی قیمت تمام شده تولید هر کیلوگرم گوشت گوساله نر را ۹۰ هزار تومان اعلام و اضافه کرد: با این حال تولیدکنندگان هر کیلوگرم دام تولیدی خود را به قیمت ۵۹ هزار تومان تحویل دولت می‌دادند و شرکت پشتیبانی امور دام با منت این خرید را انجام می‌داد.
 
وی با اشاره به اینکه مافیای گوشت دولت را روی یک انگشت می‌چرخاند و زور هیچکس به آنها نمی‌رسد، گفت: ما شش ماه تمام پیگیری و تلاش کردیم تا مجوز صادرات دام را گرفتیم اما واردکنندگان یک شبه آن را ممنوع کردند.
 
مقدسی اضافه کرد: در تمام جلساتی که برای این منظور برگزار می‌شود واردکنندگان حضور دارند اما تشکل‌های تولیدی باید پشت در بمانند و به هیچ جلسه‌ای دعوت نمی‌شوند.                           ",https://www.asriran.com/003V0Q
834172,۱۴۰۱/۰۱/۲۰,اخبار سلامت,وزارت بهداشت: افزایش بستری‌های کرونا در ۱۳ استان کشور,در استان تهران در هفته اخیر تعداد موارد سرپایی مثبت شناسایی شده ۵۱۰ نفر، تعداد موارد بستری جدید در هفته اخیر ۲۷۹ نفر و تعداد موارد فوت در هفته اخیر ۵۵ نفر بوده است.,"معاونت بهداشت وزارت بهداشت، درمان و آموزش پزشکی اعلام کرد: در هفته ۱۱۱ همه‌گیری کرونا مصادف با هفته دوم فروردین ماه، افزایش بارز بستری های کرونایی در ۱۳ استان کشور گزارش شده است.


به گزارش ایرنا، معاونت بهداشت وزارت بهداشت، درمان و آموزش پزشکی روز شنبه در گزارشی منتشر کرد: در هفته ۱۱۱ همه گیری کرونا مصادف با هفته دوم فروردین ماه  در ۱۳ استان تهران، خراسان شمالی، خراسان جنوبی،  کهگیلویه و بویر احمد، کرمان، لرستان، همدان، مرکزی، خراسان رضوی، آذربایجان شرقی،   گلستان، زنجان و سیستان و بلوچستان افزایش بارز بستری داشته‌اند.
بررسی هفتگی وضعیت موجود کرونا در کشور در هفته دوم فروردین ماه ۱۴۰۰، مصادف با هفته ۱۱۱ همه‌گیری، نشان می‌دهد که تعداد موارد سرپایی مثبت شناسایی شده در کشور ۱۵ هزار و ۱۲۶ نفر، تعداد موارد بستری جدید در هفته دوم فروردین ماه ۲ هزار و ۴۳۲ نفر و تعداد موارد فوت شده، ۳۰۵ نفر بوده است.
در استان تهران در هفته اخیر تعداد موارد سرپایی مثبت شناسایی شده ۵۱۰ نفر، تعداد موارد بستری جدید در هفته اخیر ۲۷۹ نفر و تعداد موارد فوت در هفته اخیر ۵۵ نفر بوده است.
تا کنون ۶۴ میلیون و ۴۷ هزار و ۳۵۵ نفر دُز اول، ۵۷ میلیون و ۱۰۱ هزار و ۷۲ نفر دُز دوم و ۲۶ میلیون و ۴۷۰ هزار و ۴۶۰ نفر، دُز سوم واکسن کرونا را تزریق کرده اند و مجموع واکسن های تزریق شده در کشور به ۱۴۷ میلیون و ۶۱۸ هزار و ۸۸۷ دُز رسید.
اکنون ۳۴ شهر قرمز، ۶۹ شهر نارنجی، ۲۹۱ شهر زرد و ۵۴ شهر کشور در وضعیت آبی قرار دارند.  

                           ",https://www.asriran.com/003V0O
834170,۱۴۰۱/۰۱/۲۰,بین الملل,سوئد و فنلاند بزودی به ناتو ملحق می شوند,نخست وزیر فنلاند،  ۱۹ فروردین ماه ۱۴۰۱ اعلام کرد که پارلمان کشورش طی هفته های پیش رو قرار است در مورد پیوستن احتمالی به ناتو  بحث کند، وی ابراز امیدواری کرد که این مذاکرات تا پیش از اواسط تابستان امسال به پایان و به نتیجه رسد.,"کشورهای فنلاند و سوئد با توجه به بحران اوکراین، اکنون در صدد پیوستن به پیمان آتلانتیک شمالی (ناتو) هستند و رسانه های غربی مدعی شده اند که این دو کشور بزودی به ناتو ملحق خواهند شد.
به گزارش ایرنا، شبکه خبری سی ان ان با انتشار این خبر افزود: کشورهای فنلاند و سوئد بزودی قادرند تا به ناتو ملحق شوند، اقدامی که به نظر خشم مسکو را به همراه خواهد داشت.
بنابراین گزارش مقامات ناتو به سی ان ان گفتند که مذاکرات درباره پیوستن فنلاند و سوئد به این ائتلاف نظامی از زمان حمله نظامی روسیه به اوکراین هرچه  جدی تر مطرح شده و مقامات ارشد وزارت امورخارجه آمریکا نیز به این شبکه خبری آمریکایی گفته اند که این درخواست قرار است درجریان نشست هفته جاری وزرای خارجه ناتو که وزرای خارجه این دو کشور نیز در آن حضور دارند، مطرح شود.
یک مقام وزارت امورخارجه آمریکا که سی ان ان اشاره ای به نام وی نکرد به این رسانه  آمریکایی  گفت: چنانچه به افکار عمومی در هردو کشور فنلاند وسوئد نگاهی بیاندازید، درخواهید یافت که طی شش هفته گذشته نظرات به شدت دراین دو کشور تغییر کرده است و تصور می کنم این نیز یکی دیگر از خطاهای راهبردی (روسیه) بوده است .
این گزارش می افزاید: «سانا مارین» نخست وزیر فنلاند،  ۱۹ فروردین ماه ۱۴۰۱ اعلام کرد که پارلمان کشورش طی هفته های پیش رو قرار است در مورد پیوستن احتمالی به ناتو  بحث کند، وی ابراز امیدواری کرد که این مذاکرات تا پیش از اواسط تابستان امسال به پایان و به نتیجه رسد.
بنابراین گزارش نخست وزیر فنلاند دراین باره گفت: با توجه به شرایط بسیار جدی که با آن مواجه ایم، تصور می کنم که بحث های بسیاری دقیقی صورت گیرد.
  سی ان ان در ادامه گزارش داد: «ماگدالنا اندرسون» خست وزیر سوئد نیز در مصاحبه ای که در اواخر ماه مارس با شبکه تلویزیون  ملی سوئد داشت، احتمال عضویت کشورش در ناتو را رد  نکرد.
سی ان ان افزود: «میکو هائوتالا» سفیر فنلاند در امریکا نیز دراین باره گفت که دو کشور سوئد و فنلاند در این خصوص در همکاری نزدیک بایکدیگر بوده  اما هر کشور بطور مستقل دراین مورد  تصمیم گیری خواهد کرد.
«الکساندر ستاب» نخست وزیر سابق فنلاند به سی ان ان گفت: در ۲۴ فوریه (۵ اسفند ۱۴۰۰)، زمانی که روسیه به اوکراین  حمله کرد، تقریباً این موضوع (پیوستن به ناتو) تمام شده بود.
ستاب با یادآوری جنگ اتحاد جماهیرسابق شوروی با این کشورکه از نوامبر ۱۹۳۹ تا مارس ۱۹۴۰ روی داد، در مصاحبه با سی ان ان  گفت: فنلاندی ها معتقدند اگر پوتین قادر است برادران، خواهران و دیگر بستگان خود را دراوکراین سلاخی کند، کاری که هم اکنون دارد انجام می دهد،   بنابراین چیزی نمی تواند وی را از انجام چنین کاری در فنلاند باز دارد.
به گزارش ایرنا، ساولی نینیستو رئیس جمهور فنلاند ۱۹فروردین ماه ۱۴۰۱ به روزنامه آلمانی ""زود دویچه تسایتونگ"" گفته بود: کشورش در حال ارائه تقاضای عضویت در ناتو است. او قصد دارد تصمیم در این مورد را به پارلمان واگذار کند و روی موافقت اکثریت نمایندگان حساب می‌کند. نینیستو انتظار دارد که در صورت درخواست عضویت از جانب فنلاند، ناتو سریعا تصمیم‌گیری کند.
با این حال، نینیستو که کشورش هم مرز با روسیه است، در بحبوحه جنگ اوکراین و در ۷ فروردین ماه ۱۴۰۱ در مصاحبه با با شبکه تلویزیونی «یله تی وی ۱»  (YLE TV۱) ضمن اشاره به فواید پیوستن به پیمان آتلانتیک شمالی (ناتو) بر افزایش خطر تنش با روسیه تاکید کرد.                           ",https://www.asriran.com/003V0M
834168,۱۴۰۱/۰۱/۲۰,اقتصادی,امکان مجدد خرید تاکسی نقدی به تعداد محدود در تهران,متقاضیان می توانند با مراجعه ، تکمیل فرم ، مشخص کردن خودروی درخواستی و ثبت نام نسبت به استفاده از این امکان فراهم آمده اقدام کنند.,"معاون فنی و بهره برداری سازمان تاکسیرانی شهر تهران از فراهم آمدن مجدد امکان ثبت نام نقدی تاکسی‌های تولیدی، با قیمت قبلی (صرفا با افزایش تعرفه بیمه) و به تعداد محدود در ابتدای سال 1401 خبر داد.
 
بــه گزارش ایسنا، سید علی محتشمی پور، با بیان این مطلب افزود: پیش از این،  فرآیند ثبت نام نقدی نوسازی تاکسی فرسوده برای مدتی متوقف شده بود که متعاقب هماهنگی‌های صورت گرفته با شرکت ایران خودرو، این امکان مجددا برای تعداد محدودی خودروی تاکسی فراهم آمده است.
 
وی افزود: متقاضیان می توانند با مراجعه ، تکمیل فرم ، مشخص کردن خودروی درخواستی و ثبت نام نسبت به استفاده از این امکان فراهم آمده اقدام کنند.
 
بنا براعلام روابــط عمومی سـازمان مدیریت و نظارت بر تاکسیرانی شهر تهران، محتشمی پور تصریح کرد : بدیهی است با توجه به تعداد محدود خودروهای در نظر گرفته شده به منظور ارایه به صورت نقدی ، اولویت با کسانی است که زودتر برای ثبت نام اقدام کرده اند.                           ",https://www.asriran.com/003V0K
834167,۱۴۰۱/۰۱/۲۰,اخبار سلامت,اثرات عجیب حمله ویروس کرونا به «دهان»,نشانه‌های عفونت شامل تب، لرز، سرفه، تنگی نفس، خستگی، بدن درد، سردرد و از دست دادن حس چشایی یا بویایی است.,"ایسنا به نقل از هلث نیوز، نوشت: به نظر می‌رسد علائم ویروس کرونا بر اساس سویه‌های مختلف پایدار است. با توجه به اظهارات مرکز کنترل و پیشگیری از بیماری(CDC) علائم ویروس کرونا ممکن است بین ۲ تا ۱۴ روز پس از قرار گرفتن در معرض آن ظاهر شود و از خفیف تا شدید متغیر باشد.
نشانه‌های عفونت شامل تب، لرز، سرفه، تنگی نفس، خستگی، بدن درد، سردرد و از دست دادن حس چشایی یا بویایی است.
در برخی موارد بیمار باید تحت مراقبت‌های پزشکی اورژانسی قرار گیرد که علائم هشداردهنده شامل مشکلات تنفسی، درد یا فشار مداوم در قفسه سینه، گیجی، ناتوانی در بیدار شدن یا بیدار ماندن و رنگ پریدگی یا ظاهر شدن رنگ آبی در پوست، لب‌ها یا ناخن‌هاست.
داده‌های جدیدی نیز در حال ظهور است که نشان می‌دهد بین کووید ۱۹ و سلامت دندان‌ها همبستگی وجود دارد. نتایج تحقیقی در سال ۲۰۲۱ در رادیولوژی دهان نشان داد تقریبا ۷۵ درصد از شرکت‌کنندگان با بیماری شدید دندانی نیز به دلیل ابتلا به کووید ۱۹ در بیمارستان بستری شده‌اند.
به گفته محققان احتمالا این مورد نیز به ویروس سارس کوو ۲ مرتبط است؛ ویروسی که منجر به بیماری کووید ۱۹ می‌شود.
گیرنده‌هایی در بدن به نام ACE۲ وجود دارد که سارس کوو ۲ را به سلول‌های بدن راه می‌دهد. بسیاری از این گیرنده‌ها در دهان، زبان و لثه قرار دارد. کسانی که در مراقبت از سلامت دهان و دندان خود بی‌توجه هستند، ممکن است گیرنده‌های ACE۲ بیشتری داشته باشند و در نتیجه ممکن است بیشتر مستعد ابتلا به عوارض ناشی از کووید ۱۹ باشند. با این حال به تحقیقات بیشتری در این زمینه نیاز است.
اگرچه تحقیقات همیشه در حال تکامل است اما می‌دانیم که برخی علائم دهانی با کووید ۱۹ مرتبط است. این علائم شامل خون‌ریزی لثه، بثورات در دهان، پوشش سفید روی زبان، دندان‌های زرد یا تغییر رنگ و از دست دادن دندان‌هاست اما به این معنا نیست که در صورت ابتلا به کووید ۱۹ مشکلات دندانی را تجربه نمی‌کنید.
محققان اظهار کردند: درد دندان در طول یا بعد از بهبودی از ابتلا به کووید ۱۹ را می‌توان با ۴۰۰ میلی‌گرم ایبوپروفن درمان کرد.
آنان افزودند: ایبوپروفن از استامینوفن موثرتر است و استفاده از یک پارچه نرم خیس شده در آب خنک و قرار دادن آن در قسمت بیرونی گونه‌ها نیز می‌تواند کمک‌کننده باشد. اگر مسکن‌ها مشکل را کاهش نداد، باید با دندانپزشک تماس گرفت. اگر تصور می‌کنید عفونت یا برفک دهان شما در حال توسعه است، پزشک می‌تواند داروهای ضد قارچ تجویز کند.
نتایج تحقیقی در سال ۲۰۲۰ نشان می‌دهد کسانی که بهداشت دهان و دندان را در اولویت قرار می‌دهند، در صورت ابتلا به ویروس می‌توانند شدت علائم کووید ۱۹ را کاهش دهند.
مراقبت از دندان‌ها شامل استفاده از نخ دندان، حداقل یک بار در روز، مسواک زدن ۲ بار در روز با خمیر دندان حاوی فلوراید، تعویض مسواک هر سه تا چهار ماه یک بار، تغذیه سالم، پرهیز از مصرف زیاد شکر، سیگار نکشیدن و تمیز نگه داشتن تمام وسایل دهان و دندان می‌شود.
همچنین حداقل هر ۶ ماه یک بار باید به دندانپزشک مراجعه کرد.                           ",https://www.asriran.com/003V0J
834166,۱۴۰۱/۰۱/۲۰,سیاسی,اعتماد: چرا کاسبان تحریم از برهم خوردن مذاکرات خوشحالند؟,این گروه‌ها، برای اینکه در برابر ملت نیز حرفی برای گفتن داشته باشند تلاش می‌کنند این فضا را القا کنند که توافق به دلیل سنگ‌اندازی‌های امریکا، امکان‌پذیر نشد.,"اعتماد نوشت: هر روز عبارت تازه‌ای درخصوص برجام از سوی چهره‌های سیاست خارجی دولت سیزدهم شنیده می‌شود. یک روز گفته می‌شود «توافق در دسترس است» روز دیگر، عبارت «ساعت صفر توافق» به کار برده می‌شود و ساعاتی بعد عنوان می‌شود که «همه پرانتزها بسته شده‌اند.» اما نهایتا نه تنها تصویری از احیای برجام پیش روی افکار عمومی تصویرسازی نمی‌شود، بلکه اخبار و اطلاعات برآمده از برخی رسانه‌های خارجی بیانگر آن است که هنوز مشکلات فراوانی پیش روی احیای احتمالی برجام وجود دارد که تا زمان حل و فصل آنها دستیابی به توافق ممکن نیست.
برخی معتقدند دولت این نوع خبرسازی را انجام می‌دهد تا از نوسانات احتمالی در بازار ارز و سایر بازارها جلوگیری کند. اما باید توجه داشت این روش‌ها، تنها برای مدت زمان کوتاهی جوابگو است. بازارها به مثابه یک اکوسیستم زنده و پویا، پس از مدتی بدون توجه به این فضاسازی‌ها در مسیر نوسانات پی در پی قرار می‌گیرند.
شاید رفتار عاقلانه‌تر این بود که در زمان دولت قبلی و پس از 6 دور مذاکره بر سر احیای برجام، تصمیم نهایی درخصوص احیای این سند مهم بین‌المللی اتخاذ می‌شد. اما در آن زمان، برخی تصمیم‌سازان به اشتباه تصور می‌کردند پس از حضور دولت جدید اصولگرا و بعد از چند ماه به راحتی می‌توان دستاوردهای برجام را به نفع یک گروه سیاسی خاص مصادره کرد. در حالی که در نظام بین‌الملل، هر روز و هر هفته‌ای، آبستن حوادث تازه‌ای است و 6 ماه در حوزه دیپلماسی، یعنی یک عمر. من به درستی نمی‌دانم که در زمان دولت قبلی چه حجم از گفت‌وگو و توافق با کشورهای 1+4 و امریکا صورت گرفته بود که شخص آقای روحانی و ظریف اعلام می‌کردند، گفت‌وگوها نهایی شده و تنها موافقت تهران باقی مانده است، اما بعد از این اظهارنظر بود که دولت قبلی تصدی خود را از مذاکرات برداشت و اعلام کرد، نوبت تصمیم‌سازی ایران است.
امروز بدون شک و تردید می‌توان گفت که برخی افراد و جریانات در دورن دولت وجود دارند که مایل به احیای برجام نیستند. این گروه‌ها، برای اینکه در برابر ملت نیز حرفی برای گفتن داشته باشند تلاش می‌کنند این فضا را القا کنند که توافق به دلیل سنگ‌اندازی‌های امریکا، امکان‌پذیر نشد. در این میان، بیچاره مردمی هستند که نگران مذاکرات هستند تا گرهی از مشکلات اقتصادی و معیشتی‌شان باز شود و کمی آرامش و ثبات را تجربه کنند.
باید روشن شود که وقتی مسوولان اعلام می‌کنند، توپ در زمین امریکاست، یعنی چه؟ اینکه مسوولان دولتی، مدام اعلام می‌کنند توپ توافق در زمین امریکاست و در نقطه مقابل مقامات امریکایی اعلام می‌کنند، این ایران است که باید تصمیم نهایی را درخصوص توافق بگیرد، یعنی هنوز پرانتزهای باز فراوانی وجود دارند که دو طرف باید تلاش کنند آنها را ببندند.
در این میان، هر اندازه که افکار عمومی با نگرانی و التهاب، چشم‌انداز پیش روی برجام را دنبال می‌کنند، مخالفان مذاکرات و کاسبان تحریم از به بن‌بست رسیدن برجام خوشحالند و لبخند می‌زنند. افراد و جریاناتی که مشکلات معیشتی مردم را نمی‌بینند و در عباراتی حیرت‌انگیز اعلام می‌کنند، باید کاخ سفید را حسینیه کنیم. 
گروه دیگر نیز به دنبال مدیریت بر جهان هستند و رویاهایی کودکانه در سر می‌پرورانند. واقع آن است که غرب تحریم‌ها را در ازای پایان دادن به برنامه‌های هسته‌ای و همکاری‌های منطقه‌ای لغو می‌کند. ایران هم برای احیای صادرات نفتی خود، بهبود وضعیت معیشتی مردم، بازگشت به بازارهای بین‌المللی و... نیازمند برجام است. 
اینکه هر روز خبر تازه‌ای از احیای برجام و دستیابی به توافق منتشر شود، به جز اینکه افکار عمومی را ملتهب سازد، فایده دیگری نخواهد داشت.                           ",https://www.asriran.com/003V0I
834164,۱۴۰۱/۰۱/۲۰,اجتماعی ,منشا اصلی آلودگی هوای تهران اعلام شد,تاریخ شروع شکل‌گیری توده ریزگردی، چهارشنبه ۱۷ فروردین و منبع ابتدایی آن بخش‌هایی از کشورهای همسایه غربی و محل تجمع ابتدایی آن در قسمت‌هایی از ترکیه بوده که با افزایش سرعت باد به داخل کشورمان حرکت کرده است.,"مهر نوشت: مدیرعامل شرکت کنترل کیفیت هوای تهران با تشریح عامل شکل گیری ریزگردها در پایتخت، گفت: کشورهای همسایه غربی عامل شکل‌گیری طوفان ریزگردها در پایتخت هستند.
سید محمدمهدی میرزایی قمی با اعلام اینکه ساعت ۵ صبح، شاخص در محدوده ناسالم، ساعت ۶ صبح در محدوده بسیار ناسالم و از ساعت ۷ صبح به بعد نیز در محدوده خطرناک قرار گرفت، افزود: علاوه بر افزایش شاخص آلاینده ذرات معلق کوچک‌تر از ۱۰ میکرون، شاخص آلاینده ذرات معلق کوچک‌تر از ۲ و نیم میکرون نیز افزایش قابل توجهی داشت و به محدوده بسیار ناسالم رسید.
وی با اشاره به اینکه بررسی‌های اولیه تصاویر ماهواره‌ای، نشان می‌دهد که ریزگردهای ورودی به محدوده شهر تهران از مناطق دوردست خارج از کشور وارد کشور شده‌اند، اظهار کرد: تاریخ شروع شکل‌گیری توده ریزگردی، چهارشنبه ۱۷ فروردین و منبع ابتدایی آن بخش‌هایی از کشورهای همسایه غربی و محل تجمع ابتدایی آن در قسمت‌هایی از ترکیه بوده که با افزایش سرعت باد به داخل کشورمان حرکت کرده است.
مدیرعامل شرکت کنترل کیفیت هوای تهران با تأکید بر اینکه بر اساس تصاویر ماهواره‌ای، توده اولیه ورودی به محدوده شهر تهران تقریباً تا ظهر جمعه از محدوده شهر عبور کرده و به نواحی شمال‌شرق و شرق کشور رسیده است، خاطرنشان کرد: با این وجود، بررسی‌های مذکور نشان می‌داد توده دیگری از ریزگردها، در محدوده غرب کشور شکل گرفته‌اند و بر اساس مدل‌های پیش‌بینی، امکان ورود این توده به کشور و رسیدن آن به شهر تهران در ساعات انتهایی روز جمعه و ابتدایی روز شنبه وجود داشت که می‌تواند مجدداً افزایش غلظت ذرات معلق کوچک‌تر از ۱۰ میکرون را در روز شنبه به همراه داشته باشد که متأسفانه در بامداد شنبه ۲۰ فرودین توده دوم نیز به تهران رسیده و باعث افزایش مجدد شاخص آلودگی هوا تا عدد ۲۸۸ گردید و با خروج توده آلودگی دوم از تهران، روند کاهشی شاخص آلودگی هوا در تهران شروع گشته و تا ساعت پایانی روز این روند کاهشی ادامه خواهد داشت.
وی خاطر نشان کرد: آلودگی هوای شهر تهران ناشی از توده‌ی گرد و غبار بوده که منشأ آن نیز از خارج از کشور بوده است. علت بروز این پدیده، گرمایش زمین و به تبع آن خشکسالی و بیابان زایی بوده که همگی این مسائل ناشی از پدیده تغییر اقلیم می‌باشد. از این‌رو لزوم در نظر گیری برنامه‌ی جامع و کشوری به جهت مقابله با اثرات تغییرات اقلیمی مورد ضرورت بوده و در همین راستا با توجه به اینکه منشأ آن خارج از کشور بوده، موضوع دیپلماسی محیط زیست را می‌طلبد.                           ",https://www.asriran.com/003V0G
834159,۱۴۰۱/۰۱/۲۰,عمومی,بستن دزدان به تیر چراغ برق در اوکراین برای مقابله با دزدی در اوج جنگ با روسیه (فیلم),شرایط خاص امنیتی ناشی از جنگ، اوکراین را به بهشت سارقان تبدیل کرده است.,"کد ویدیو  دانلود    فیلم اصلی          
مردم اوکراین راه‌حل رنگ کردن صورت سارقان، نوارپیچ‌کردن آنان به تیر چراغ برق و انتشار تصاویرشان در شبکه‌های اجتماعی را برای مقابله با این معضل برگزیده‌اند؛ روشی که با انتقاد محافل حقوق‌بشری مواجه شده است اما پارلمان اوکراین این روش را به شکل موقت و در دوران جنگ بلامانع دانسته است./العربیه
یک محتوا بخوانید، یک میلیون تومان جایزه ببرید                           ",https://www.asriran.com/003V0B
834160,۱۴۰۱/۰۱/۲۰,اجتماعی ,شرایط ثبت نام در سامانه امریه قوه قضاییه؛ اعزام تیر ماه ۱۴۰۱,مشمولین دارای مدرک تحصیلی دکتری، فوق لیسانس، لیسانس مطابق شرایط مندرج مجاز به ثبت نام می‌باشند.,"معاونت منابع انسانی قوه قضاییه در اطلاعیه‌ای اعلام کرد: بنابر اعلام اداره کل امور اداری و کارگزینی کارکنان اداری قوه قضاییه، در حال حاضر فقط مشمولین اعزامی تیر ماه مجاز به ثبت نام هستند و زمان ثبت نام متقاضی امریه اعزامی ۱۴۰۱/۰۴/۰۱ از روز دوشنبه مورخ ۱۴۰۱/۰۱/۲۲ تا پایان وقت اداری روز چهارشنبه مورخ ۱۴۰۱/۰۱/۳۱ می باشد.
به گزارش ایلنا، متن اطلاعیه معاونت منابع انسانی قوه قضائیه به شرح زیر است:
""متقاضیان واجد شرایط می‌توانند در تاریخ مقرر با مراجعه به سامانه ثبت‌نام مشمولین متقاضی امریه سربازی در سایت معاونت منابع انسانی قوه قضاییه به نشانی qazahrm.eadl.ir نسبت به ثبت‌نام اقدام نمایند.
مشمولین دارای مدرک تحصیلی دکتری، فوق لیسانس، لیسانس مطابق شرایط مندرج مجاز به ثبت نام می‌باشند.
مشمولین تمامی استان ها مجاز به ثبت نام می باشند.
جهت ثبت نام در سامانه داشتن حداقل یکی از شرایط زیر الزامی می باشد:
• خانواده ایثارگران (فرزند یا برادر شهید وجاویدالاثر ها، فرزند جانبازان و آزادگان و فرزند رزمندگان با حداقل ۶ ماه سابقه جبهه)
• افراد تحت پوشش کمیته امداد حضرت امام خمینی (ره) با معرفی نامه از کمیته امداد
• افراد تحت پوشش بهزیستی، با معرفی نامه از طرف بهزیستی
• مشمولین متأهل
• مشمولین معاف از رزم (قید عبارت معاف از رزم در برگه اعزام به خدمت)
• مشمولین متقاضی خدمت در مناطق محروم (صرفاً افراد بومی مجاز به ثبت نام می باشد)
• عضویت با حداقل ۶ ماه سابقه در پایگاه مقاومت بسیج، به همراه معرفی نامه
• حافظان و یا قاریان ممتاز قرآن (اخذ تأییدیه از مراکز ذیربط)
• ایتام (اخذ گواهی از مرجع ذیربط)
 
رشته های تحصیلی مورد نیاز:
• حقوق (کلیه گرایش ها)
• مدیریت (دولتی، اجرایی، مالی و منابع انسانی)
• حسابداری
• کامپیوتر (کلیه گرایش ها)
 
مقاطع تحصیلی مورد نیاز:
◽️  دکتری
◽️ فوق لیسانس
◽️ لیسانس
 
نکات مهم:
 
• به دلیل محدودیت سهمیه امریه قوه قضاییه از سوی ستاد کل نیروهای مسلح، با توجه به نیاز محاکم و مراجع، تعداد محدودی از متقاضیان ثبت نام شده بر اساس اولویت جذب خواهند شد.
 
• مدت خدمت در قوه قضاییه ۲۴ ماه می باشد.
 
•  تاریخ های اعزام مورد پذیرش قوه قضاییه صرفاً ابتدای ماه های زوج در طول سال می باشد.
 
• اولویت با مناطق محروم مورد نیاز محاکم می باشد.
 
• قوه قضاییه صرفا از سربازان بومی استفاده می نماید.
 
• نتایج پذیرش از طریق تماس تلفنی در مهلت مقرر (تا بیست روز قبل از اعزام) اعلام می‌گردد لذا شماره تماس در دسترس درج شود.
 
 مدارک مورد نیاز:
 
تمام مدارک به صورت یک فایل pdf تهیه و در سامانه بارگذاری شود(صفحات اسکن شده مجزا باشد).
 
• اسکن برگه اعزام به خدمت
 
• اسکن برگه واکسیناسیون(تزریق واکسن مننژیت)
 
• اسکن مدرک تحصیلی یا گواهی صادره از دانشگاه
 
• اسکن تمامی صفحات شناسنامه خود
 
• در صورت متأهل بودن اسکن تصویر  شناسنامه همسر و فرزند (تمامی صفحات شناسنامه خود و همسر)
 
• اسکن پشت و روی کارت ملی
 
• تعهد نامه عدم وابستگی سببی و نسبی (اعم از پدر، مادر، برادر، خواهر، عمو، عمه، خواهرزاده، برادرزاده، عموزاده، عمه زاده)
 
• تعهد مبنی بر نداشتن اعتراض به عدم پذیرش امریه
 
• متن تعهدنامه در قوه قضاییه مبنی بر مدت ۲۴ ماه
 
• اسکن مستندات مربوط به شرایط احراز
 
مطابق قوانین و مقررات ابلاغی از جانب ستاد کل نیروهای مسلح، مجوز امریه برای مشمولین دارای اضافه خدمت و غایب صادر نخواهد شد. لذا به همین جهت از ثبت نام در سامانه خودداری نمایند.
 
در هنگام ثبت نام فیلدها را با دقت کامل تکمیل نموده و سپس کلیه مدارک اعلام شده را به صورت یکجا در یک فایل pdf پیوست نماید.
 
لازم است، مدارک پیوستی به صورت کامل و واضح اسکن شود، در غیر این صورت ترتیب اثر داده نمی‌شود.
 
در خصوص دوره بعدی اعزام متعاقباً اطلاع رسانی خواهد شد.
 
شایان ذکر است پس از اخذ مجوز مشمولین از ستاد کل نیروهای مسلح، تا ۲۰ روز قبل از تاریخ اعزام به اطلاع آنان خواهد رسید.""                           ",https://www.asriran.com/003V0C
834137,۱۴۰۱/۰۱/۲۰,فرهنگی/هنری,عروسکی در یک فیلم که شبیه مسعود فراستی است!,"در عکسی که از پشت صحنه فیلم ""گل به خودی"" منتشر شده است، عروسکی شبیه مسعود فراستی منتقد جنجالی سینما دیده می شود.","گل به خودی هم اکنون در سینماها در حال نمایش است.
«گل به خودی» با فضایی موزیکال، قصه آمال و آرزوهای چند کودک است که در پرورشگاه زندگی می کنند و به کمک چند عروسک وارد ماجراهایی فانتزی می شوند.
بازیگران:
شقایق فراهانی، علیرضا استادی، نسیم ادبی، ابوالفضل رجبی، رایان سرلک، ستاره حسینی، مهسا ایرانیان، محمدرضا علی نیا، ال آی بشارت ، علی برقی، آرینا تجری، پانته‌آ خادمی، غزاله اکرامی و با حضور علی رهبری و آرین بهاری (پازل بند)
تیزر فیلم سینمایی گل به خودی
  

    کد ویدیو  دانلود    فیلم اصلی          
منبع : برترین ها ، ایلنا                            ",https://www.asriran.com/003Uzp
834158,۱۴۰۱/۰۱/۲۰,اجتماعی ,کاربردهای جالب استفاده از آسپرین در خانه داری,قبل از این که از حذف این لکه ها از روی لباسهای سفیدتان ناامید شوید،دو عدد قرص آسپرین را له کنید و با نصف فنجان آب گرم ترکیب نمایید و سپس به مدت 2 الی 3 ساعت لباستان را درون این مخلوط بگذارید.و شاهد پاک شدن آن باشید.,"قرص آسپرین یک نوع مسکن می باشد که برای جلوگیری از حملات قلبی استفاده می شود اما این قرص پرخاصیت کاربردهای غیر دارویی دیگری هم دارد که بسیار جالب است.
 
لباس های سفید اصولا زود چرک می شود بنابراین اگر دنبال راهی برای تمیز کردن لباس های سفید هستید می توانید از آسپرین استفاده کنید اما این بخش از نکات خانه داری تنها به کاربرد آسپرین برای پاک کردن لکه اشاره نمیک ند و دیگر کاربردهای آسپرین ، این قرص پرخاصیت را خواهد گفت که پیشنهاد می کنیم حتما با دقت بخوانید.
 
پاک کردن لکه های عرق:
قبل از این که از حذف این لکه ها از روی لباسهای سفیدتان ناامید شوید،دو عدد قرص آسپرین را له کنید و با نصف فنجان آب گرم ترکیب نمایید و سپس به مدت 2 الی 3 ساعت لباستان را درون این مخلوط بگذارید.و شاهد پاک شدن آن باشید.
 
زنده کردن و شارژ مجدد باتری های ماشین:
اگر شما در یک محل دور افتاده بودید و باتری ماشین تان تمام شد و هیچ کس در اطراف تان نبود، ممکن است که بتوانید باتری ماشین تان را با دو عدد قرص آسپرین به طور موقت شارژ کنید. اسید سالیسیلیک موجود در آن، با اسید سولفوریک در باتری ترکیب می شود و می تواند یک شارژ موقت به باتری دهد تا شما بتوانید خودتان را به نزدیکترین تعمیرگاه موجود برسانید.
 
نگه داشتن و برگرداندن زیبایی رنگ مو:
 
شنا کردن در یک استخری که کلر دارد، می تواند اثر قابل توجه و ناخوشایندی را روی رنگ موی شما داشته باشد.اما معمولا می توانید موهای خود را قبل از رفتن به استخر با این مخلوط بشویید.
 
6 تا 8 عدد قرص آسپرین را در یک لیوان آب گرم بریزید و به مدت 10 تا 15 دقیقه روی مو هایتان قرار داده و سپس با آب شستشو دهید.
 
مورد استفاده در باغ و باغچه:
 
آسپرین، نه تنها برای بدن شما ضروری است، بلکه می تواند برای باغچه شما نیز به خوبی عمل کند. بعضی از باغبان ها از آن برای ریشه زایی استفاده می کنند و یا با آب ترکیب می نمایند برای رشد قارچ از آن استفاده می نمایند اما باید مراقب باشید که هنگام استفاده از آسپرین در اطراف گیاهان، به میزان خیلی زیاد استفاده نکنید، زیرا ممکن است که باعث سوختن یا آسیب به دیگر گیاهان شود و هنگام ترکیب با خاک باید دوز معمولی و یا نصف قرص آسپرین را در یک لیتر آب حل نمایید.
 
قرار دادن آسپیرین در ماشین لباسشویی:
 
این کار، یک ترفند ساده برای تمیز نگه داشتن لباس های سفید و از بین بردن لکه ها از روی آنها استفاده می شود. برای شستن لباس ها بدون ماشین لباسشویی، می توانید 5 عدد قرص آسپرین 325 میلی گرم را به درون آب داغ بریزید، در این حالت به آسانی لباس های سفید را پاک خواهد کرد.
 
برای لباس های خاکستری و تیره تر، از 8 عدد قرص آسپرین استفاده کنید در نهایت آنها را از آب بعد از یک الی دو ساعت خارج کنید و با آب سرد آبکشی نمایید و یا می توانید درون ماشین لباسشویی بیندازید تا شستشوی نهایی را انجام دهد.
 
آسپرین همچنین می تواند لکه های خون را نیز از بین ببرد، این قرص ها را در آب سرد به مدت 2 تا 3 ساعت بگذارید و بعد می توانید شاهد از بین رفتن لکه های خون از روی لباسهایتان باشید.
 
حذف و از بین بردن لکه های تخم مرغ از روی لباس:
 
آیا تا به حال شده است که در هنگام آشپزی یا خوردن تخم مرغ آن را روی لباس خود بریزید؟
 
همان طور که می دانید، نمی توانید لکه تخم مرغ را از بین ببرید. در ابتدا سعی کنید که از آب گرم استفاده کنید، اما آب گرم به تنهایی نمی تواند این لکه را از بین ببرد.
 
آسپرین له شده را به مقداری آب گرم اضافه کنید و یک مخلوط خمیر مانند به دست آورید و لباس را به مدت 30 دقیقه درون آن بگذارید و بعد درآخر، با آب گرم شستشو دهید.
 
منبع: چاره دان                           ",https://www.asriran.com/003V0A
834157,۱۴۰۱/۰۱/۲۰,بین الملل,عربستان ظرفیت پذیرش حجاج را افزایش می‌دهد,لازم است کسانی که از خارج از عربستان برای حج وارد کشور می‌شوند،‌ نتیجه آزمایش  آنها منفی و مربوط به ۷۲ ساعت پیش از ورود به عربستان سعودی باشد,"خبرگزاری رسمی عربستان سعودی (واس) از اقدام مقام‌های این کشور به افزایش ظرفیت حجاج در سال جاری خبر داد.
به گزارش ایلنا، خبرگزاری رسمی عربستان سعودی (واس) اعلام کرد که مقام‌های این کشور پس از دو سال کاهش چشمگیر تعداد حجاج در پی شیوع همه‌گیری کرونا امسال تصمیم گرفتند تا ظرفیت زائران را افزایش دهند.
وزارت حج و عمره عربستان امروز -شنبه- با انتشار بیانیه‌ای اعلام کرد: «پادشاهی عربستان تصمیم گرفت تا با توجه به سهمیه‌های اختصاص داده شده به کشورها، تعداد زائران امسال را به یک میلیون زائر از داخل و خارج عربستان افزایش دهد و در عین حال به رعایت دستور‌العمل‌های بهداشتی توصیه می‌کند». 
در این بیانیه تاکید شده است: «‌موسم حج امسال بر اساس شرایط و ضوابط متعددی از جمله تکمیل ایمن‌سازی با دوزهای اولیه واکسن‌های کرونا که توسط وزارت بهداشت عربستان تایید شده است، خواهد بود و مشمول گروه‌های سنی کمتر از ۶۵ سال سال می‌شود». 
در ادامه نیز آمده است: «همچنین لازم است کسانی که از خارج از عربستان برای حج وارد کشور می‌شوند،‌ نتیجه آزمایش  آنها منفی و مربوط به ۷۲ ساعت پیش از ورود به عربستان سعودی باشد». 
در این بیانیه با تاکید بر اینکه اقدامات پیشگیرانه در برابر پاندمی کرونا ادامه دارد، بر لزوم رعایت این دستورالعمل‌ها و نکات پیشگیرانه در اجرای مناسک حج به منظور حفظ سلامت آنها تصریح شده است.                            ",https://www.asriran.com/003V09
834155,۱۴۰۱/۰۱/۲۰,اقتصادی,توقیف کشتی خارجی با ۲۲۰ هزار لیتر سوخت قاچاق در خلیج فارس,۱۱ خدمه خارجی آن نیز پس از دستگیری، جهت تکمیل روند تحقیقات و سیر مراحل قانونی در بازداشت به سر می برند.,"رییس کل دادگستری هرمزگان گفت: یک فروند کشتی خارجی با بیش از ۲۲۰هزار لیتر سوخت قاچاق توسط نیروی دریایی سپاه پاسداران انقلاب اسلامی در آب های خلیج فارس توقیف شد.


به گزارش روز شنبه دادگستری هرمزگان، مجتبی قهرمانی در این زمینه افزود: در بازرسی از این شناور بیش از ۲۲۰ هزار لیتر سوخت قاچاق کشف و ضبط شده است و ۱۱ خدمه خارجی آن نیز پس از دستگیری، جهت تکمیل روند تحقیقات و سیر مراحل قانونی در بازداشت به سر می برند.
وی اضافه کرد: همزمان یک فروند لنج ایرانی حامل ۲۰ هزار لیتر گازوئیل قاچاق نیز که قصد سوخت رسانی به این کشتی خارجی را داشته است، توسط تفنگداران سپاه پاسداران انقلاب اسلامی در آبهای سرزمینی کشور توقیف شد.

                           ",https://www.asriran.com/003V07
834128,۱۴۰۱/۰۱/۲۰,اجتماعی ,زنانی که برای نجات جان‌شان از خانه می‌گریزند،‌ چه سرنوشتی دارند/ کارتن‌خوابی و خیابان‌گردی یا کشته شدن توسط شوهر و برادر و پدر (فیلم),بیشترین میزان فرار از خانه‌ها از شهرهایی رخ می‌دهد که هنوز ریشه و باورهای سنتی در آن وجود دارد. این زنان پس از فرار دچار آسیب‌های زیادی می‌شوند.,"کیفیت پایین
  

    کد ویدیو  دانلود    فیلم اصلی          
کیفیت خوب
  

    کد ویدیو  دانلود    فیلم اصلی          
عصر ایران؛ بی‌تا حقیقی‌پور ــ فرار می‌کنند چون به دلیل تعصبات خانوادگی،‌ زندگی‌شان در خانه پدری یا پیش همسرشان در خطر است. اما پس از فرار کارتن‌خواب و خیابان‌گرد و حتی معتاد می‌شوند.
پریسا افکار، مدیر انجمن طلوع‌گستر بانوی بهشت تهران، می‌گوید که بیشترین میزان فرار از خانه‌ها از شهرهایی رخ می‌دهد که هنوز ریشه و باورهای سنتی در آن وجود دارد. به گفته او، لرستان، کرمانشاه و رشت بیشترین میزان فرار دختران و زنان را دارد که برای نجات خود به تهران فرار می‌کنند و بیشتر در پارک المهدی، واقع در میدان آزادی پاتوق دارند.
افکار روایت می‌کند بسیاری از زنانی را که به چرخه اعتیاد و تن فروشی وارد شده بودند سامان داده و علی‌رغم مخالفت خانواده‌ها و تهدید به کشتن دختران، مکانی امن برای آنها فراهم کرده تا با کار کردن به زندگی عادی باز گردند. البته به گفته او دخترانی هم بودند که بعد از فرار از خانه ازسوی او و با کمک گشت شبانه شهرداری و نیروی انتظامی به خانه باز گردانده شدند و با مشاوره و صحبت با پدر و مادر خانواده زندگی بهتری را برای آنها ایجاد کرده است.
با این حال علی‌رغم فعالیت‌های پریسا افکار در منطقه 9 تهران برای جمع‌آوری زنان معتاد و خیابانی انجمن او بعد از 8 ماه از سوی شهرداری تهران تعطیل شد و دیگر به او اجازه فعالیت ندادند. این اتفاق باعث شد تا چرخه فرار و اعتیاد زنان در منطقه 9 تهران بار دیگر افزایش یابد و به حالت قبل باز گردد.
در این گزارش قرار است از آنچه در شب‌های تهران در حال وثوع است و قتل‌های ناموسی را منجر می‌شود ببنید و بشنوید.                           ",https://www.asriran.com/003Uzg
834154,۱۴۰۱/۰۱/۲۰,حوادث,دزد و مالباخته‌ای که عاشق هم شدند!,به جز موبایلم پول، کارت‌های عابربانکم به همراه مدارک پزشکی مادرم بود. مادرم مدت‌ها بود که مبتلا به سرطان شده و تحت درمان بود. چندین بار به موبایلم زنگ زدم تا از سارق کیف‌قاپ بخواهم که دست‌کم مدارک پزشکی مادرم را برگرداند و مابقی چیزها برای خودش باشد اما جواب نداد.,"روزنامه همشهری در مطلبی که در شماره امروز خود منتشر کرده آورده:
* عشق و علاقه شدیدی که مهشید و ایمان در جریان یک ماجرای عجیب به هم پیدا کردند به جای ازدواج و تشکیل خانواده به راه‌اندازی یک باند دو نفره سرقت منتهی شد. باندی که پس از چندین کیف قاپی سریالی در پایتخت تحت تعقیب پلیس قرار گرفت و در نهایت اعضای آن دستگیر شدند.
* این ماجرای عجیب و باورنکردنی با دزدیده شدن کیف دختری به نام مهشید توسط کیف قاپی به نام ایمان آغاز شد. ایمان پس از سرقت این کیف، وقتی متوجه مدارک پزشکی داخل آن شد و فهمید که مادر صاحب کیف مبتلا به سرطان است، دلش سوخت و تصمیم گرفت کیف را پس دهد اما همین تصمیم او باعث شروع ماجرایی عاشقانه شد. او و صاحب کیف عاشق هم شدند و کمی بعد با همدستی یکدیگر شروع به سرقت در خیابان‌های تهران کردند. سرقت‌های این باند ادامه داشت تا اینکه چند روز قبل دختری جوان به اداره پلیس پایتخت رفت و گفت سارقان موتورسوار کیف او را قاپیده و اموالش را سرقت کرده‌اند.
* وی توضیح داد: در یکی از خیابان‌های شرق تهران بودم که ناگهان دختر و پسری جوان که سوار بر موتور بودند به سمت من آمدند. آنها در یک چشم به‌هم زدن کیف مرا قاپیدند و فرار کردند. داخل کیفم مقداری پول، گوشی موبایل و مدارک شناسایی‌ام ازجمله شناسنامه‌ام بود. چند دقیقه پس از سرقت نیز پیامک بانک به دستم رسید که نشان می‌داد سارقان حساب مرا خالی کرده‌اند چرا که کارت عابربانکم داخل کیفم بود و رمز آن نیز شماره شناسنامه‌ام بود.
* با این شکایت، پرونده‌ای تشکیل شد و با دستور دادیار دادسرای ویژه سرقت گروهی از مأموران پلیس آگاهی تهران مأمور شدند تا دختر و پسر سارق را شناسایی و دستگیر کنند. درحالی‌که تلاش پلیس ادامه داشت چندین شکایت دیگر پیش روی تیم تحقیق قرار گرفت که نشان می‌داد دزدان موتور سوار به‌صورت سریالی دست به کیف قاپی و موبایل قاپی می‌زنند. اکثر سرقت‌های آنها در تاریکی شب انجام می‌شد و مالباخته‌ها نیز دختران یا زنانی بودند که در حال تردد در خیابان‌های خلوت بودند.
* ماموران برای یافتن ردی از این باند دو نفره به بررسی حساب مالباخته‌ای پرداختند که سارقان با به‌دست آوردن رمز کارتش، حساب او را خالی کرده بودند. بررسی‌ها حکایت از این داشت که آنها از طریق یک دستگاه خودپرداز در شرق تهران به‌حساب مالباخته دستبرد زده‌اند. مأموران نیز به بررسی تصاویر دوربین مداربسته بانک پرداختند و چهره پسری جوان را به‌دست آوردند. جوانی که تصویر او در بانک اطلاعات مجرمان سابقه دار نیز ثبت شده و این یعنی متهم یک سارق سابقه دار است. او ایمان نام داشت و حدودا 30ساله بود. با این اطلاعات پاتوق‌های احتمالی او زیرنظر گرفته شده و مأموران خیلی زود موفق به دستگیری وی شدند.
* ایمان که تنها چند ماه از آزادی‌اش از زندان می‌گذشت و حالا دوباره دستگیر شده بود در بازجویی‌ها چاره‌ای جز اقرار به سرقت‌های سریالی ندید اما نکته عجیب ماجرا این بود که اصرار داشت تمام سرقت‌ها را به تنهایی انجام داده است. او درحالی چنین ادعایی را مطرح می‌کرد که هم مالباخته‌ها گفته بودند در تمام سرقت‌ها دختری ترک موتور نشسته بود و هم بررسی دوربین‌های مداربسته نشان می‌داد که دختری همدست او بوده است.
* در این شرایط بازجویی از سارق سابقه دار ادامه داشت تا اینکه معلوم شد وی به تازگی با دختری جوان به نام مهشید نامزد کرده است. سرانجام ایمان اعتراف کرد که سرقت‌ها را با همدستی مهشید انجام می‌داده است و با اعترافات او، عضو دوم این باند نیز دستگیر شد. دختر و پسر جوان به ده‌ها سرقت با همدستی یکدیگر اعتراف کردند و برای انجام تحقیقات بیشتر در اختیار مأموران پلیس آگاهی تهران قرار گرفتند.
* مهشید می‌گوید که خودش یکی از طعمه‌های ایمان بوده اما وقتی او را دیده عاشقش شده و همین باعث همدستی آنها برای ارتکاب کیف قاپی‌های سریالی شده است.
 
از ماجرای آشنایی ات با سارق سابقه‌دار بگو؟
من عاشق مرام و معرفت ایمان شدم و به‌خاطر همین خصلت او بود که دلباخته‌اش شدم. یک روز به بانک رفتم و از حسابم مبلغی برداشت کردم و در حال بازگشت به محل کارم بودم. من منشی یک شرکت هستم و درآمد زیادی ندارم. آن روز ایمان که سوار بر موتور بود به من نزدیک شد و در یک چشم به‌هم زدن کیفم را قاپید و فرار کرد. پس از این اتفاق فورا به شرکت رفتم و با موبایل همکارم به موبایل خودم که داخل کیفم بود زنگ زدم.
به جز موبایلم پول، کارت‌های عابربانکم به همراه مدارک پزشکی مادرم بود. مادرم مدت‌ها بود که مبتلا به سرطان شده و تحت درمان بود. چندین بار به موبایلم زنگ زدم تا از سارق کیف‌قاپ بخواهم که دست‌کم مدارک پزشکی مادرم را برگرداند و مابقی چیزها برای خودش باشد اما جواب نداد. ناچار شدم پیامکی بفرستم و همه ماجرا را توضیح بدهم. بعد از ارسال پیامک بود که سارق تماس گرفت و گفت دلش به رحم آمد و می‌خواهد مدارک پزشکی را برگرداند اما به شرط آنکه پای پلیس را به ماجرا باز نکنم.
من هم به او اطمینان دادم که به پلیس حرفی نمی‌زنم و برای پس گرفتن مدارکم با او قرار گذاشتم. وقتی به محل قرار رفتم ایمان را دیدم او وقتی مطمئن شد که موضوع را به پلیس لو ندادم خودش را نشان داد و کیفم را با تمام محتویاتش حتی پول و موبایلم برگرداند. او دلش به رحم آمده بود و وقتی دید به پلیس هم چیزی نگفته‌ام خیالش راحت شد. آن روز سفره دلم را برای ایمان باز کردم و او با دلسوزی پای درددلم‌هایم نشست. در همان قرار اول دل به او بستم.
پس از آن هم تصمیم گرفتی وارد دنیای خلافکاران شوی؟
آن روز به ایمان گفتم که شرایط مالی خوبی ندارم. مادرم مبتلا به سرطان شده و هزینه دارو و درمان او بالاست. از سوی دیگر برایش تعریف کردم که در یک شرکت خصوصی کار می‌کنم با درآمد پایین. رئیس شرکت از من می‌خواست که کار نظافت و تی کشیدن شرکت و حتی چای ریختن را هم انجام بدهم. او حتی هر وقت جلسه داشت از من می‌خواست برایشان چای ببرم و همیشه تحقیرم می‌کرد. من هم ناچار بودم به‌خاطر شرایط بد مالی هرچه او می‌گفت را انجام بدهم. هرچند در جست‌و‌جوی کار مناسب هم بودم اما پیدا نشد. ایمان حرفهایم را که شنید پیشنهاد داد تا با همدستی او سرقت کنم. ابتدا قبول نکردم اما وقتی دیدم پول خوبی نصیبم می‌شود به‌خاطر شرایط مادرم پذیرفتم.
 
تو هم کیف قاپی می‌کردی یا همه سرقت‌ها را ایمان انجام می‌داد؟
شاید دو یا سه بار گوشی قاپیدم اما با ترس و استرس. کیف‌قاپی‌ها را معمولا ایمان انجام می‌داد. من کنارش بودم تا کسی به ما شک نکند. ایمان می‌گفت تا قبل از این به تنهایی راهی سرقت می‌شده و زنان به محض دیدن موتورسوار تک رو می‌ترسیدند و از او فاصله می‌گرفتند اما با حضور من کمتر مشکوک می‌شوند. البته به جز این وظیفه من فروش طلاهای مسروقه هم بود. اگر داخل کیفی طلا بود من مسئول فروش آن بودم. معمولا بعد از سرقت اموال ارزشمند آن را برمی‌داشتیم و کیف را درون سطل زباله رها می‌کردیم. گوشی موبایل‌ها را ایمان به مالخر می‌فروخت و سهمش را می‌گرفت.
                            ",https://www.asriran.com/003V06
834148,۱۴۰۱/۰۱/۲۰,عمومی,دیدنی های امروز؛ از سفره های افطاری تا دو نیم شدن هواپیمای باری,توفان گردو خاک در منطقه، ویرانه های جنگ اوکراین، دو شقه شدن یک هواپیمای باری و مزارع پرورش گل لاله هلند,"ویرانه های جنگ در اوکراین/ رویترز 						                      							مسابقات اسب سواری در لیورپول انگلیس/ رویترز 						       							مهاجران غیرقانونی در حال ورود به مرز ایالات متحده آمریکا/ رویترز 						       							بارش برف بهاره در شهر مسکو روسیه/ رویترز 						       							توزیع غذا در مجتمع های مسکونی قرنطینه شده در شهر شانگهای چین/ خبرگزاری فرانسه 						       							گردوغبار شدید و غلیظ در شهر موصل در شمال عراق/ خبرگزاری فرانسه 						       							سفره افطاری اردوگاه آوارگان جنگی در الباب سوریه/ خبرگزاری فرانسه 						       							یک هواپیمای باری DHL پس از فرود اضطراری در فرودگاه بین المللی ""خوان سانتا ماریا"" کاستاریکا به دلیل مشکلات مکانیکی به دو نیم شد./ خبرگزاری فرانسه 						       							نمایش هوایی در سانتیاگو شیلی/ خبرگزاری فرانسه 						       							ماکت آب نبات چوبی بزرگ در فرودگاه بین المللی سنگاپور/ خبرگزاری فرانسه 						       							مراسم تجلیل از قهرمانان مدال آور چینی در مسابقات المپیک و پارالمپیک زمستانی 2022 پکن/ گتی ایمجز 						       							صف نماز جمعه در بیرون مسجدی در شهر داکا بنگلادش/ خبرگزاری فرانسه 						       							مزارع پرورش گل لاله در هلند/ خبرگزاری فرانسه 						                                   ",https://www.asriran.com/003V00
834150,۱۴۰۱/۰۱/۲۰,عمومی,کدام استان‌ها و تا چند روز دیگر درگیر گردوغبار خواهند بود؟ (فیلم),گردوغبار در ۲۶ استان کشور تا فردا ادامه خواهد داشت,کد ویدیو  دانلود    فیلم اصلی                                     ,https://www.asriran.com/003V02
834149,۱۴۰۱/۰۱/۲۰,سیاسی,چرا دیدار رئیسی با هنرمندان لغو شد؟/ طوفان خاک یا موج نارضایتی؟,بنا به گزارش رسانه‌های منتقد دولت؛ دیدار و افطاری رییسی با هنرمندان که برای امروز جمعه ۱۹ فرودین ماه تدارک دیده شده بود بدلیل عدم شرکت گسترده هنرمندان شاخص کشور در آخرین لحظه لغو شد!,"شرق نوشت: لغو دیدار رمضانی سید ابراهیم رئیسی، رئیس جمهور با هنرمندان خبرساز شده است.
 
درحالیکه دولتی‌ها، شرایط جوی را عامل لغو مراسم می‌دانند، منتقدان می‌گویند، چهره های هنری حاضر نشده‌اند با رئیسی افطار کنند.
 
رسانه‌های رسمی نزدیک به دولت نوشته‌اند، لغو برنامه دیدار صمیمانه هنرمندان با رئیس جمهور به دلیل شرایط جوی خطرناک بوده است.
 
براساس گزارش این رسانه ها، جلسه دیدار صمیمانه هنرمندان با رئیس جمهور به دلیل گرد و غبار غیرمترقبه آسمان امروز تهران و شرایط جوی خطرناک و توصیه مؤکد منابع درمانی بر حفظ سلامت شهروندان به زمان دیگری موکول شد.
 
170 هنرمند برجسته سینما، تأتر، موسیقی و هنرهای تجسمی میهمان رئیس جمهور بودند که ظهر امروز فقط به دلیل آلودگی هوا لغو شد. قرار بود این جلسه در محوطه باز برگزار شود.
 
همزمان، روایت منتقدان این است که دیدار هنرمندان و سینماگران با رییسی به دلیل عدم استقبال گسترده هنرمندان کنسل شد.
 
بنا به گزارش رسانه‌های منتقد دولت؛ دیدار و افطاری رییسی با هنرمندان که برای امروز جمعه ۱۹ فرودین ماه تدارک دیده شده بود بدلیل عدم شرکت گسترده هنرمندان شاخص کشور در آخرین لحظه لغو شد!
 
این رسانه‌ها مدعی شده اند، در تماس های چندروزه دفتر رئیس جمهور و وزیر ارشاد با هنرمندان و سینماگران برجسته کشور و درخواست پلاک خوردو و شماره ملی جهت هماهنگی و دعوت تشریفاتی قریب به ۹۹درصد هنرمندان برجسته از شرکت در این مراسم به بهانه هایی مانند کرونا، بیماری، مسافرت از حضور  عذر خواستند و دفتر رییس جمهور هم به علت عدم شرکت هیچ چهره شاخص هنری مراسم را لغو نمودند!                           ",https://www.asriran.com/003V01
834141,۱۴۰۱/۰۱/۲۰,اجتماعی ,ماجرای دیوارکشی جنسیتی یک پارک در بجنورد چه بود؟ (فیلم),روز جمعه برخی رسانه‌ها با انتشار فیلمی کوتاه مدعی شدند که پُلِ بوستان آفرینش بجنورد (خراسان شمالی) دیوارکشی شده و در آن قسمت زنانه و مردانه ایجاد شده است.,"کد ویدیو  دانلود    فیلم اصلی          
اما واقعیت ماجرا این است که نه پارک به دو قسمت مردانه و زنانه تقسیم شده و نه روی پل تفکیک جنسیتی ایجاد شده است. این پارک پس از تصویب شورای شهر بجنورد درحال تبدیل شدن به پارک بانوان بوده و شهرداری درحال دیوارکشی در اطراف پارک است./فارس                           ",https://www.asriran.com/003Uzt
834144,۱۴۰۱/۰۱/۲۰,بین الملل,اُمیکرون نظام سلامت چین را به چالش کشید,یکی از چالش های بزرگ چین در مهار کرونا، مراقبت از سالمندان است زیرا تنها نیمی از چینی های بالای ۸۰ سال دو دُز واکسن را دریافت کرده اند و کمتر از یک پنجم آنها دُز یادآور را زده‌اند.,"چین با بیشترین افزایش موارد ابتلا به کروناویروس از زمان شروع همه‌گیری مواجه است، میلیون‌ها نفر از مردم این کشور در قرنطینه هستند و نظام سلامت آن تحت فشار قرار دارد.

به گزارش ایسنا، چین یکی از آخرین کشورهایی است که به استراتژی ""کووید صفر"" پایبند است. هدف چین این است که با اجرای قرنطینه های سخت و با انتقال همه موارد ابتلا به مراکز قرنطینه، شیوع بیماری را مهار کند. این اقدام، فشار بیشتری بر نظام سلامت چین که پیش از این نیز تحت فشار قرار داشت، وارد می کند زیرا سویه بسیار مسری کروناویروس موسوم به اُمیکرون به سرعت در میان جمعیت در حال گسترش است.
مقامات پکن اعلام کرده اند: بیش از ۱.۲ میلیارد نفر در چین تا اواسط ماه مارس دو دُز واکسن کووید-۱۹ دریافت کرده اند که تقریبا معادل ۹۰ درصد از جمعیت این کشور است. همچنین برنامه تزریق دُز یادآور واکسن کرونا راه اندازی شده اما بیش از نیمی از جمعیت هنوز دُز سوم را دریافت نکرده اند.
یکی از چالشهای بزرگ چین در مهار کرونا، مراقبت از سالمندان است زیرا تنها نیمی از چینی های بالای ۸۰ سال دو دُز واکسن را دریافت کرده اند و کمتر از یک پنجم آنها دُز یادآور را زده‌اند.
به گزارش فرانس ۲۴، نظام سلامت چین حتی قبل از آغاز همه گیری کووید-۱۹ نیز با کمبود نیرو مواجه بود و مقامات این کشور در تلاش بودند تا خدمات مورد نیاز برای جمعیت عظیم و سالخورده و مراقبت از آنها به درستی انجام شود.
                           ",https://www.asriran.com/003Uzw
834143,۱۴۰۱/۰۱/۲۰,اجتماعی ,ورود توده گرد و خاک به کشور طی امروز ۲۰ فروردین,طی روزهای دوشنبه و سه شنبه در استان‌های ساحلی دریای خزر و اردبیل افزایش محسوس دما بین ۸ تا ۱۴ درجه سانتیگراد و چهارشنبه کاهش محسوس دما بین ۱۰ تا ۱۲ درجه سانتیگراد پیش‌بینی می‌شود.,"رئیس مرکز ملی پیش‌بینی و مدیریت بحران مخاطرات وضع هوا گفت: امروز (۲۰ فروردین ماه) با انتقال توده گردوخاک از کشورهای غربی همسایه به مناطقی از شمال غرب، غرب، جنوب غرب به‌تدریج در بخش‌هایی از مرکز و دامنه‌های جنوبی البرز کاهش کیفیت هوا و کاهش دید انتظار می رود.

صادق ضیاییان در گفت و گو با ایسنا افزود: بر اساس تحلیل آخرین نقشه های پیش یابی هواشناسی، در بخش‌هایی از شرق و جنوب شرق وزش باد شدید موقت و در مناطق مستعد خیزش گردوخاک پیش‌بینی می‌شود. این شرایط یکشنبه (۲۱ فروردین ماه) در نواحی مرکز، جنوب، دامنه‌های جنوبی البرز، شمال شرق، شرق، جنوب شرق و روزهای سه شنبه و چهارشنبه (۲۳ و ۲۴ فروردین ماه) علاوه بر نواحی ذکر شده در نواحی شمال غرب و غرب کشور انتظار می‌رود.
وی در ادامه گفت: امروز (۲۰ فروردین ماه) در بخش‌هایی از آذربایجان غربی، آذربایجان شرقی، اردبیل، گیلان، مازندران، گلستان، کردستان، کرمانشاه، شمال ایلام، زنجان، همدان، مرکزی، لرستان، قم، ارتفاعات و دامنه ‌های جنوبی البرز در استان‌های قزوین، البرز، تهران و سمنان رگبار باران، گاهی رعد و برق و وزش باد شدید موقت و در بخش‌هایی از مرکز و شمال شرق کشور ابرناکی و بارش خفیف باران پیش‌بینی می‌شود.
رئیس مرکز ملی پیش‌بینی و مدیریت بحران مخاطرات وضع هوا افزود: یکشنبه سامانه بارشی در سواحل دریای خزر، ارتفاعات و دامنه های جنوبی البرز، شمال شرق و با شدت کمتر در بخش هایی از شمال غرب فعالیت خواهد داشت و اواخر وقت آن روز از شمال شرق کشور خارج خواهد شد.
وی با اشاره به وضعیت دمای کشور گفت: طی روزهای دوشنبه و سه شنبه در استان‌های ساحلی دریای خزر و اردبیل افزایش محسوس دما بین ۸ تا ۱۴ درجه سانتیگراد و چهارشنبه کاهش محسوس دما بین ۱۰ تا ۱۲ درجه سانتیگراد پیش‌بینی می‌شود.
به گفته ضیاییان امروز تنگه هرمز و یکشنبه و دوشنبه نواحی مرکزی خلیج فارس و تنگه هرمز مواج خواهند بود همچنین یکشنبه و روزهای سه شنبه و چهارشنبه دریای خزر مواج پیش‌بینی می‌شود.
رئیس مرکز ملی پیش‌بینی و مدیریت بحران مخاطرات وضع هوا درباره وضعیت جوی تهران طی دو روز آینده اظهارکرد: آسمان تهران فردا (۲۱ فروردین ماه) نیمه‌ابری همراه با وزش باد گاهی وزش باد شدید و احتمال بارش پراکنده با حداقل دمای ۱۵ و حداکثر دمای ۲۴ درجه سانتیگراد و طی ‌روز دوشنبه ( ۲۲ فروردین ماه) صاف گاهی همراه با وزش باد با حداقل دمای ۱۴ و حداکثر دمای ۲۶ درجه سانتیگراد پیش‌بینی می‌شود.
ضیاییان در پایان گفت: طی امروز و فردا (۲۰  و ۲۱ فروردین ماه)  اهواز با دمای ۳۶  درجه سانتیگراد گرم‌ترین و ارومیه با  دمای ۵ و  ۶ درجه سانتیگراد سردترین مراکز استان‌ کشور هستند.
                           ",https://www.asriran.com/003Uzv
834142,۱۴۰۱/۰۱/۲۰,اخبار سلامت,واکسن جدید چینی‌ها چگونه است؟,نتایج مطالعه محققان چینی حاکی از آن بوده است که این واکسن‌ها درصد بالایی از آنتی‌بادی‌های خنثی‌کننده را ایجاد می‌کنند و محافظت مؤثری را در برابر کروناویروس سندرم حاد تنفسی ۲ در موش‌ها و ماکاک‌های رزوس ایجاد می‌کنند.,"محققان چینی اخیرا از استراتژی جدیدی برای توسعه واکسن‌هایی علیه کووید-۱۹ خبر داده‌اند که طی آن این واکسن می‌تواند آنتی‌بادی‌های خنثی‌کننده مؤثری را علیه سویه‌های اُمیکرون و دلتا ایجاد کند.
 
به گزارش ایسنا و به نقل از چاینادیلی، محققان چینی در یک مطالعه جدید که به سرپرستی ""وی ونشنگ"" (Wei Wensheng) از دانشگاه پکن انجام شد، از توسعه پلتفرمی برای تولید نسل جدیدی از واکسن‌ها یا واکسن‌های آر ان ای حلقوی (circRNA) خبر داده‌اند.
 
پروتئین میخ مانند این ویروس که باعث کووید-۱۹ می‌شود، به عنوان هدف اولیه واکسن‌های مبتنی بر آران‌ای پیام‌رسان استفاده شده است، اما بر اساس مطالعه‌ای که اخیرا در مجله Cell منتشر شده است، واکسن‌های مبتنی بر آر ان ای حلقوی با ساختار حلقه بسته، پایدارتر از واکسن‌های مبتنی بر آر ان ای پیام رسان هستند، بنابراین پاسخ‌های ایمنی هومورال و سلولی قوی‌تری را القا می‌کنند.
 
ایمنی مزاجی یا ایمنی هومورال (Humoral immunity) نوعی از دفاع اختصاصی (دستگاه ایمنی تطبیقی) است که در آن، پادتن‌ها به عنوان ریزمولکول‌های واسطه، وارد عمل می‌شوند. این نوع از ایمنی به دلیل ماهیت خود که از طریق مایعات بدن انجام می‌گیرد، ایمنی هومورال یا ایمنی مایعات بدن نام گرفته است.
 
نتایج مطالعه محققان چینی حاکی از آن بوده است که این واکسن‌ها درصد بالایی از آنتی‌بادی‌های خنثی‌کننده را ایجاد می‌کنند و محافظت مؤثری را در برابر کروناویروس سندرم حاد تنفسی ۲ در موش‌ها و ماکاک‌های رزوس ایجاد می‌کنند.
 
به گفته محققان، علاوه بر این، این واکسن‌ها می‌توانند نوعی پاسخ محافظتی سلول لنفوسیت تی تولید کنند که این می‌تواند به طور مؤثری خطرات ابتلا به بیماری‌های تنفسی مرتبط با واکسن را کاهش دهد.
 
نتایج این مطالعه نشان داد که یک واکسن از این نوع که اُمیکرون را هدف قرار می‌دهد، آنتی‌بادی‌های خنثی‌کننده مؤثری را علیه اُمیکرون ایجاد می‌کند، اما نوع دلتا را هدف قرار نمی‌دهد، در حالی که واکسن دیگری که دلتا را هدف قرار می‌دهد، در برابر دلتا و اُمیکرون محافظتی ایجاد می‌کند و پس از تزریق دو دوز واکسن به عنوان یک تقویت‌کننده عمل می‌کند. بنابراین، محققان اظهار کردند که این واکسن مبتنی بر آر ان ای حلقوی دلتا می‌تواند به لیست واکسن‌های کاندیدای وسیع‌الطیف تبدیل شود.                           ",https://www.asriran.com/003Uzu
834140,۱۴۰۱/۰۱/۲۰,اجتماعی ,وجود ۱۵۰ معتاد متجاهر زیر ۱۸ سال در استان تهران,وی با بیان اینکه ما هر چقدر ظرفیت ایجاد کنیم باز هم معتاد متجاهر خواهیم داشت، گفت: بنابراین به دنبال کیفی کردن برنامه‌ها هستیم و برای این منظور نیز نیازمند اصلاح قانون و تغییر و اصلاح دستورالعمل‌ها هستیم البته این اقدامات نیز در حال انجام است.,"دبیر شورای هماهنگی مبارزه با مواد مخدر استان تهران با اشاره به راه‌اندازی مراکز جدید برای معتادان متجاهر از سوی شهرداری گفت: یک مرکز ماده ۱۶ برای نگهداری معتادان متجاهر دارای زخم باز و یک مرکز نیز برای زنان از سوی شهرداری تهران راه‌اندازی شده است.
""مصطفی هادیزاده"" دبیر شورای هماهنگی مبارزه با مواد مخدر استان تهران در گفت‌وگو با ایلنا درباره آخرین وضعیت نگهداری معتادان متجاهر در مراکز ماده ۱۶ گفت: در حال حاضر بالغ بر ۱۵ هزار معتاد متجاهر در مراکز ماده ۱۶ استان تهران نگهداری می‌شوند.
وی با اشاره به معتادان متجاهر منع پذیرش ادامه داد: یکی از مشکلات ما عدم پذیرش معتادان متجاهر منع پذیرش بود، از همین‌رو مقرر شد، شهرداری زیرساخت و فضای لازم برای نگهداری معتادان متجاهر منع پذیرش را آماده کند. نگهداری معتادان متجاهر کار بسیار دشواری است و باید مراقبت‌های لازم از این افراد صورت بگیرد. در حال حاضر ظرفیتی که از سوی شهرداری تهران در اختیار ما قرار گرفته است، برای نگهداری ۶۵۰ نفر از معتادان متجاهر منع پذیرش شامل معتادان دارای زخم باز، معتادان کبر سن و صغر سن است.
دبیر شورای هماهنگی مبارزه با مواد مخدر استان تهران تصریح کرد: در حال حاضر شهرداری تهران سه مرکز برای نگهداری این بخش از معتادان آماده کرده است. در حال حاضر در مجموع در استان تهران یک ظرفیت ۷۰۰ نفره برای معتادان متجاهر دارای زخم باز داریم، اما چون در ورامین مرکز ماده ۱۶ نداریم، بهزیستی پیشنهاد داده است، مرکز نگهداری معتادان متجاهر دارای زخم باز در ورامین برای معتادان دارای زخم باز نباشد و صرفا معتادان متجاهر در آن پذیرش شوند. البته این کار هنوز انجام نشده و در حال تصمیم‌گیری در این خصوص هستیم.
هادیزاده خاطرنشان کرد: براساس برآورد پلیس مبارزه با مواد مخدر استان تهران که شامل پلیس مبارزه با مواد مخدر فاتب، پلیس مبارزه با مواد مخدر شرق استان تهران و پلیس مبارزه با مواد مخدر غرب استان می‌شود، حدود ۱۵۰۰ معتاد متجاهر دارای زخم باز در استان تهران داریم. البته این افراد تا زمانی که زخم‌های‌شان بهبود پیدا کند در مراکز نگهداری معتادان دارای زخم باز می‌مانند و پس از آن که بهبود پیدا کردند، برای ادامه روند درمان و توانمندسازی به مراکز ماده ۱۶ منتقل می‌شوند.
وی درباره مراکز ماده ۱۶ برای نگهداری معتادان متجاهر زن گفت: یک مرکز دیگر نیز شهرداری به زودی برای نگهداری معتادان متجاهر زن راه‌اندازی می‌کند. این مکان نیز در فاز اول برای ۳۰۰ زن ظرفیت دارد و در فاز دوم ظرفیت این مرکز به ۶۰۰ نفر افزایش می‌یابد. برآورد ما از آمار معتادان متجاهر زن براساس جمع‌بندی‌های پلیس حدود ۷۰۰ الی ۸۰۰ نفر در کل استان تهران است. البته در گذشته هزار و ۵۰۰ نیز مطرح شده بود، اما برآورد ما از آمار پلیس از معتادان متجاهری که به ته خط رسیده‌اند، حدود همین ۷۰۰ الی ۸۰۰ نفر است.
دبیر شورای هماهنگی مبارزه با مواد مخدر استان تهران ادامه داد: مرکز طراوت نیز با همکاری سپاه برای نگهداری معتادان متجاهر زن در این ایام با ظرفیت ۲۰۰ نفر راه‌اندازی شد. همانطور که گفتم شهرداری تهران نیز در آینده‌ای نزدیک یک مرکز با ظرفیت ۳۰۰ نفره راه‌اندازی خواهد کرد. اگر این مراکز نیز اضافه شود حضور معتادان متجاهر زن در سطح استان تهران نیز به نوعی حل خواهد شد.
هادیزاده با بیان اینکه در حال حاضر ظرفیت معتادان متجاهر در تهران ۱۷ هزار نفر است، تصریح کرد: اگر غربالگری دقیق‌تر انجام شود که مشمولان واقعی این مراکز وارد شوند و بعد از آن نیز مراقبت‌های پس از خروج عملیاتی و اجرایی شود شاید با افزایش دو الی سه هزار ظرفیت دیگر برای نگهداری معتادان متجاهر در استان تهران مشکل حل شود. البته بیشترین مشکل ما در خصوص نگهداری معتادان متجاهر منع پذیرش است.
وی با بیان اینکه ما هر چقدر ظرفیت ایجاد کنیم باز هم معتاد متجاهر خواهیم داشت، گفت: بنابراین به دنبال کیفی کردن برنامه‌ها هستیم و برای این منظور نیز نیازمند اصلاح قانون و تغییر و اصلاح دستورالعمل‌ها هستیم البته این اقدامات نیز در حال انجام است.
دبیر شورای هماهنگی مبارزه با مواد مخدر استان تهران درباره معتادان متجاهر کمتر از ۱۸ سال ادامه داد: درمان‌های این افراد به صورت بیمارستانی است و به هیچ وجه در مراکز نگهداری نمی‌شوند و پس از درمان‌های سرپایی تحویل خانواده و یا مراکز شبه‌خانواده بهزیستی می‌شوند. برآورد ما از معتادان متجاهر کمتر از ۱۸ سال که اکثرا هم در سنین ۱۶ و ۱۷ سالگی هستند حدود ۱۵۰ نفر است.
هادیزاده تصریح کرد: شهرداری تهران در حال حاضر یک مرکز با ظرفیت ۱۰۰ نفر برای این افراد راه‌اندازی کرده است و جالب است بدانید که از زمان راه‌اندازی این مرکز تاکنون همچنان مرکز خالی است و کسی وارد مرکز نشده است.
وی در پاسخ به این سوال که آیا با توجه به گرم شدن هوا شاهد افزایش معتادان متجاهر در سطح استان تهران خواهیم بود، گفت: در فصل تابستان و بهار معتادان متجاهر نمایان‌تر می‌شوند ما هم برنامه برای این افراد داریم و با ظرفیت‌های موجود می‌توانیم با غربالگری پی‌درپی این معتادان را در مراکز نگهداری کنیم و آن‌هایی که دارای خانواده هستند به خانواده تحویل دهیم یا اتباع خارجی غیرمجاز را طرد کنیم و به نوعی تلاش می‌کنیم تا ساماندهی نسبی مناسبی در این زمینه داشته باشیم.
دبیر شورای هماهنگی مبارزه با مواد مخدر استان تهران درباره هزینه سرانه نگهداری معتادان متجاهر گفت: هنوز این سرانه‌ها اعلام نشده است، اما قطعا افزایش خواهد داشت. در حال حاضر براساس مصوبه سال قبل سرانه روزانه نگهداری هر فرد ۳۵ هزار تومان است.                           ",https://www.asriran.com/003Uzs
834138,۱۴۰۱/۰۱/۲۰,اجتماعی ,روایت اولین آشنایی یک موتورسوار با شهید چمران (فیلم),ویدیویی از ماجرای آشنایی یک موتور سوار با شهید چمران در زمان جنگ را بشنوید.,کد ویدیو  دانلود    فیلم اصلی                                     ,https://www.asriran.com/003Uzq
834139,۱۴۰۱/۰۱/۲۰,سلامت,علائم و راه تشخیص تیروئید در خانه,یکی دیگر از علامت های رایج؛ افزایش دمای بدن یا تغییرات دمایی است. این افراد کل روز احساس گرما دارند و ممکن است دچار گر گرفتگی هم بشوند؛ حتی ممکن است تحمل سرما را هم از دست بدهند‌.,"مشکل تیروئید جزء بیماری های رایج در جهان است. روش های تشخیص رایگان و ساده در منزل به افراد در تشخیص سریع تر و پیشگیری از این مشکل کمک بسزایی می کند.
 
بسیاری از پزشکانِ با تجربه روی مسئله تیروئید تحقیق کرده اند و هزاران نفر را مورد آزمایش قرار دادند که به خاطر اختلالات هورمونی؛ به مشکلات تیروئیدی مانند مشکلات قبل و بعد از یائسگی و سندروم تخمدان پلی کیستیک مبتلا شده اند. در این قسمت قصد داریم راهکارهایی را برای شما توضیح دهیم و باعث می شود بدون اینکه آزمایش دهید، متوجه مشکل تیروئید تان بشوید.
 
احساس خستگی
 
رایج ترین علامت مشکل تیروئید، خستگی است. افرادی که تیروئید کم کار دارند، معمولاً کل روز احساس خستگی دارند و حتی ممکن است خواب کافی هم داشته باشند اما صبح روز بعد حس راحتی نخواهند داشت. استرس همراه با خستگی هنگام صبح معمولاً برای این افراد زیاد اتفاق می‌ افتد.
 
قاعدگی نامنظم
 
یکی دیگر از علامت های رایج بیماری تیروئید، قاعدگی نامنظم برای زنان است که معمولاً در تیروئید پرکار و تیروئید کم کار اتفاق می‌ افتد. معمولا در تیروئید کم کار قاعدگی ها خیلی نامنظم هستند و ممکن است خونریزی خیلی شدید باشد و در خانم های بالای 40 سال رایج ‌تر است.
 
تغییرات روحی
 
یکی دیگر از علامت های رایج در افراد مبتلا به بیماری تیروئید این است که روحیه و اخلاق آن ها مدام تغییر می‌ کند. افرادی که تیروئید پر کار دارند، ضربان قلب و تپش قلب شان خیلی بالا است که باعث استرس، بی قراری و کلافگی می شود و مدام روحیه شان تغییر پیدا می‌ کند.
 
ورم گردن
 
یکی دیگر از علامت های رایج، ورم گردن یا بزرگ شدن غده تیروئید است. شاید درد زیادی نداشته باشد اما بخاطر عفونت رخ می‌ دهد که در چنین حالتی غده تیروئید بزرگ شده و التهابی و دردناک می گردد و هنگام چرخش سر این درد شدید تر می شود.
 
احساس گرمای زیاد
 
یکی دیگر از علامت های رایج؛ افزایش دمای بدن یا تغییرات دمایی است. این افراد کل روز احساس گرما دارند و ممکن است دچار گر گرفتگی هم بشوند؛ حتی ممکن است تحمل سرما را هم از دست بدهند‌. یعنی هم به گرما حساس می شوند و هم اینکه سرما آن ها را اذیت کند.
 
کُره چشم برامده
 
یکی از علامت های پر کاریِ تیروئید، برآمدگی کره چشم است که ممکنِ یکی از چشم‌ ها یا هر دو چشم را درگیر کند. معمولاً در چنین حالتی خشکی، خارش و حساسیت در کره چشم احساس می شود. بافت نرم و ماهیچه های اطراف چشم ورم کرده و ملتهب می‌ شود؛ در نهایت چشم، قرمز شده و پف کرده به نظر می‌ رسد و مشکلات بینایی هم به وجود می‌ آید و ممکن است که10 سال هم طول بکشد تا فرد بتواند متوجه این موضوع شود.
 
اگر این علائم را داشتیم چه کار کنیم؟
 
تشخیص بیماری تیروئید از طریق آزمایش خون مشخص می شود. به خاطر همین اگر این علائم را در خود مشاهده کردید، به پزشک مراجعه کنید تا برای تان آزمایش تیروئید بنویسد.
 
چرا باید مراقب تیروئید باشیم؟
 
از هر 8 نفر یک نفر؛ به تیروئید مبتلا می شود‌. این موضوع در کشور های بزرگ تقریباً به 20 میلیون نفر رسیده است. یک خانوم در هر جای دنیا ممکن است 5 الی 8 برابر بیش از یک مرد در معرض ابتلا به مشکلات تیروئیدی قرار بگیرد. تیروئید در گردن قرار گرفته و فرآیند ایجاد انرژی را در بدن برعهده دارد. مشکلات مربوط به تیروئید روی کل بدن اثر گذار است. تیروئید غده ای درون ریز است. بخشی از مجموعه و سیستم هورمونی محسوب می شود و ممکن است از طریق غده درون ریز یا تخمدان تحت تاثیر قرار بگیرد و شما باید علائمش را بشناسید.
 
منبع: نمناک                           ",https://www.asriran.com/003Uzr
834132,۱۴۰۱/۰۱/۲۰,سیاسی,از اخبار صدا و سیما لذت ببریم!,«ارتش روسیه 100 نفر از شهروندان عادی را که ملی‌گرایان افراطی اوکراینی از آنها به عنوان سپر انسانی استفاده می‌کردند، آزاد کرد»- ادبیات خبری صدا و سیما دربارۀ جنگ اوکراین,"عصر ایران؛ مهرداد خدیر - جمعه 19 فروردین 1401 خورشیدی حسب عادت یکی دو بخش خبری تلویزیون ایران را هم نگاه کردم تا به سبب مراجعۀ مکرر به کانال‌های تلگرامی و تارنماهای خبری عادت خبر شنیدن از صدا وسیما را ترک نکنیم و یاد مرحوم پدربزرگ هم تازه شود که موعد خبر شبانگاهی که می‌شد نیم رخ نزدیک تلویزیون می‌نشست و چشم نمی‌دوخت بلکه گوش خود را با صدای خبرخوان یا گوینده که غالبا هم یا مرحوم افشار بود یا آقای حیاتی تنظیم می‌کرد.
باری، در یک بخش خبری و دربارۀ جنگ اوکراین دو خبر این گونه بود:
  «ارتش روسیه 100 نفر از شهروندان عادی را که ملی گرایان افراطی اوکراینی از آنها به عنوان سپر انسانی استفاده می کردند، آزاد کرد».
   خبر دوم هم این که «موشک‌هایی که موجب کشتن شهروندان شده از نوعی است که روسیه ندارد و فقط اوکراین دارد».
    کم مانده بود گوینده بگوید خدا را شکر که روسیه هست وگرنه خیلی برای دنیا بد می‌شد! یا چه خوب که آقای پوتین هوای شهروندان عادی اوکراین را دارد و چقدر بی‌تربیت‌اند ملی‌گرایان افراطی اوکراین که در کشور مانده اند و مردم را به کشتن می دهند. نظامیان‌شان هم. مثل تیمسار نخجوان شهریور 20 خودمان فی‌الفور باید تسلیم می‌شدند.
  اخبار ضد و نقیض دربارۀ تعطیل بودن مدارس به خاطر گرد و غبار هم سبب شد پای اخبار ساعت 22 بنشینیم که نمی‌دانم کدام شبکه بود ولی با استاندار تهران گفت‌و‌گو کردند در پی جلسه ای در همین مورد.
  پرسش خانم گوینده صریح و روشن بود: این که شنبه 20 فروردین به خاطر افزایش شاخص گرد و غبار ادارات و مدارس تعطیل است یا نه. استاندار محترم اما حسب عادت مقامات دیگر کلی مقدمه بی ربط و با ربط چید تا یک کلمه بگوید نه و ناگهان به این فکر افتادم که شاید چارۀ کار طرح سؤالات چند گزینه‌ای باشد.
  خوش‌بختانه خانم گوینده منظور او را ترجمه می‌کرد تا بیننده متوجه شود وگرنه خود او هم انگار نمی‌دانست شاخص 500 است یا 400 یا دارد کم می‌شود و اگر گوینده می‌خواست شیطنت کند می‌توانست بپرسد این شاخص گرد و غبار را در دو جمله توضیح می دهید که اصلا 500 یعنی چه؟
  البته چون این دولت را صدا و سیما خیلی‌خیلی دوست دارد، قرار نیست سر به سر هیچ یک از مقامات آن بگذارند ولو گفت‌و‌گو شونده استاندار تهران باشد که اگرچه طبعاً مقامی امنیتی است اما کم اختیارترین استاندار ایران است چون در قیاس با 30 همتای خود در سراسر کشور چون وقتی خود رییس‌جمهور و وزیر کشور در تهران مستقرند او نمایندۀ عالی دولت به حساب نمی‌آید.
  با این حال تا گفت‌و‌گو تمام شد در خبرهای ورزشی اعلام شد مسابقۀ فوتبال جام حذفی دو تیم پرسپولیس و آلومینیوم اراک که قرار بود شنبه شب برگزار شود به خاطر شاخص نگران‌کنندۀ گرد و غبار لغو شده و در زیر‌نویس هم شاخص بالاتر از عدد اعلامیِ استاندار بود.
  به بیان دیگر چون شاخص از نزدیک 500 به 200 درحال برگشت بود تغطیلی ادارات و مدارس منتفی شد اما چون شاخص بالاست مسابقۀ فوتبال در شنبه شب لغو شد!
  با این اوصاف دریغ است از اخبار صدا وسیما لذت نبریم و کاش بخش خبری ساعت 19 هم حذف نمی‌شد ولو دیگر در بخش‌های خبری کاری به افزایش قیمت گوجه فرنگی در روزهای اخیر نداشته باشند و حتی در یک برنامۀ تلویزیونی کارشناسی توصیه کند ""به جای گوجه، سیب بخورید"" ولی روند کاهشی آن را مرتبا اعلام کنند.                           ",https://www.asriran.com/003Uzk
834135,۱۴۰۱/۰۱/۲۰,حوادث,خروج هواپیمای باری شرکت پست DHL از باند فرودگاه (فیلم),چند روز قبل هواپیمای باری DHL بوئینگ ۷۵۷ نسخه ۲۷ A در حال انتقال محموله‌های پستی از کاستاریکا به گواتمالا بود که پس تیک آف، خلبانان متوجه وجود مشکل در سیستم‌های هیدرولیک هواپیما می‌شوند و تصمیم به فرود اضطراری در فرودگاه سن خوزه خوان سانتاماریا در کاستاریکا می‌گیرند که پس از فرود، هواپیما از باند فرودگاه خارج شده و دم هواپیما از آن جدا می‌شود. حال هردو خلبان مساعد است.,کد ویدیو  دانلود    فیلم اصلی                                     ,https://www.asriran.com/003Uzn
834136,۱۴۰۱/۰۱/۲۰,اجتماعی ,پیشنهاد اجرای زیست شبانه ماه رمضان در تهران,طی سال‌های مختلف خیلی از مناجات‌ها و مباحث عبادی در شب های ماه مبارک رمضان اجرا می شود و به غیر از این خیلی‌ها عادت دارند که فعالیت‌های ورزشی را در ایام ماه رمضان طی شب تا صبح انجام دهند.,"عضو کمیسیون فرهنگی و اجتماعی شورای شهر تهران گفت: با اینکه بگوییم زیست شبانه مطلقا قابل طرح نیست، مخالف هستم و به نظرم باید طراحی ما در این زمینه درست انجام شود.
 
«علیرضا نادعلی» عضو کمیسیون فرهنگی و اجتماعی شورای شهر تهران در گفت‌وگو با ایلنا در پاسخ به سوالی درباره اجرای زیست شبانه در ماه مبارک رمضان گفت: ماه مبارک رمضان اتمسفری به همراه خود دارد که از جنس دعا و مناجات و فضای بندگی پیش پروردگار است. این نشان می‌دهد خیلی بیش از اینکه تاکنون اقدام شده، باید برای شبانه روز ماه مبارک رمضان فکر کنیم، چرا که در روز همه روزه دارند و در شب فضا به گونه دیگری است. 
 
عضو کمیسیون فرهنگی و اجتماعی شورای شهر تهران ادامه داد: طی سال‌های مختلف خیلی از مناجات‌ها و مباحث عبادی در شب های ماه مبارک رمضان اجرا می شود و به غیر از این خیلی‌ها عادت دارند که فعالیت‌های ورزشی را در ایام ماه رمضان طی شب تا صبح انجام دهند. 
 
نادعلی با تاکید بر اینکه می شود شهر را متناسب با این شرایط آرایش داد، گفت: در هر صورت باید ببینیم زیست شبانه چه معنایی دارد. حتی استفاده از موهبت های مادی را نیز می توانیم در این طرح تعریف کنیم اما سنخیت آن را با فضای روحانی ماه رمضان را باید در نظر بگیریم. 
 
عضو کمیسیون فرهنگی و اجتماعی شورای شهر تهران گفت: در کشورهای عربی و حتی ترکیه در این ایام صنف پخت و پز جشنواره‌های زیبایی را برگزار می کنند، اما از چارچوب آن فضای روحانی هم خارج نمی‌شوند، لذا اگر زیست شبانه از این جنس می خواهد باشد قابل طراحی و فکر است. 
 
او در واکنش به اینکه زیست شبانه در زمان شورای پنجم مطرح و با مخالفت فرمانداری روبرو شد، چرا نباید این طرح در دیگر ایام سال اجرا شود؟ گفت: جا دارد که مجددا روی این طرح کار کنیم. از نظر من هر چیزی که اندازه ای با چارچوب مندی، نظارت و طراحی مناسب ارائه شود و از طرفی باعث شود وضعیت اقتصادی در آن چارچوب‌ها  برای معیشت کسبه و مردم با شرایط بهتری اتفاق بیفتد، چیز خوبی است و قابل طرح است. 
 
نادعلی تاکید کرد: در مکان و زمان مناسب وقتی صحبت از زیست شبانه است، این موضوع قابل طراحی است و با اینکه بگوییم زیست شبانه مطلقا قابل طرح نیست مخالف هستم و به نظرم باید طراحی ما در این زمینه درست انجام شود.                           ",https://www.asriran.com/003Uzo
834133,۱۴۰۱/۰۱/۲۰,بین الملل,احتمال قحطی مواد غذایی در غرب آسیا و آفریقا در پی جنگ اوکراین,بسیاری از ناظران پیش بینی می کنند طی ماه های آینده و در صورت تداوم جنگ اوکراین، ممکن است قربانیان قحطی در کشورهای حوزه آفریقا و غرب آسیا بسیار بیشتر از قربانیان جنگ اوکراین باشد.,"سازمان ملل متحد گزارش داد که قیمت جهانی مواد غذایی در ماه مارس در نتیجه تهاجم روسیه به اوکراین به بالاترین سطح خود رسیده است.
به گزارش عصرایران به نقل از گاردین، بر اساس شاخص ماهانه قیمت مواد غذایی سازمان خواربار و کشاورزی ملل متحد (فائو) که در روز جمعه (دیروز) منتشر شد، قیمت انواع روغن‌های پخت و پز، غلات و گوشت طی ماه گذشته به بالاترین سطح خود رسیدند و به این معناست که قیمت مواد غذایی نسبت به مدت مشابه سال گذشته یک سوم بیشتر است.
جنگ روسیه و اوکراین صادرات کالاهای حیاتی از روسیه و اوکراین را که اغلب از منطقه درگیر جنگ در دریای سیاه انجام می شود، مختل کرده است. این دو کشور بیش از یک چهارم صادرات گندم جهان را دارند.
جنگ اوکراین به افزایش 17 درصدی قیمت غلات در ماه گذشته انجامیده است. صادرات روسیه نیز به دلیل مشکلات مالی و کشتیرانی کند شده است.
قیمت جهانی گندم در ماه مارس گذشته 19.7 درصد افزایش یافته و قیمت ذرت نیز 19.1 درصد نسبت به ماه قبل افزایش یافته است.
بر اساس اعلام فائو این مشکلات احتمالا ادامه خواهد داشت و منجر به افزایش قیمت ها، کاهش ذخایر و عدم اطمینان در بازار گندم در آینده خواهد شد.

یکی از سخنگویان فائو در این باره گفت: قیمت‌های بالاتر به‌ویژه برای کشورهایی که در حال حاضر با بحران‌های دیگری از جمله جنگ داخلی، خشکسالی و دیگر بلایای طبیعی و فقر اقتصادی و یا ترکیبی اینها دست و پنجه نرم می‌کنند، نگران‌کننده است و این قبیل کشورها که به شدت به واردات مواد غذایی وابسته هستند ممکن است برای پرداخت قیمت های بالاتر مشکل داشته باشند.""
به گفته این مقام فائو:"" افزایش قیمت در کشورهایی که بیشترین سهم از درآمد قابل تصرف صرف شده برای مواد غذایی در آنها بیشتر است، قابل توجه است. در این موارد، آسیب‌پذیرترین افراد احتمالا وعده‌های غذایی خود را حذف می‌کنند، غذاهای کم‌مغذی می‌خرند یا از سایر راهبردهای مقابله‌ای استفاده می‌کنند که اثرات طولانی‌مدتی بر سلامت و رفاه آنها خواهد داشت.""
""جوزف گلوبر"" پژوهشگر ارشد موسسه تحقیقات سیاست بین‌المللی غذا، گفت قبل از جنگ اوکراین، قیمت ها در بیشتر کشورها به دلیل محدودیت عرضه جهانی به بالاترین حد خود نزدیک شده بود و سطح ذخایر پیش‌بینی‌شده کشورها نسبت به سال‌های اخیر پایین بود و این بدان معناست که منابع کمی برای مهار اثرات کاهش صادرات از حوزه دریای سیاه وجود دارد.""
موسسه تحقیقات سیاست بین‌المللی غذا تخمین می زند که اوکراین و روسیه 12 درصد از کالری های مبادله شده در جهان را تشکیل می دهند.
گلوبر گفت که نوسان قیمت مواد غذایی در همه جا احساس می شود. کشورهایی که به ویژه به گندم روسیه و اوکراین متکی بودند ممکن است مجبور شوند برای تامین گندم به اتحادیه اروپا، ایالات متحده، استرالیا، کانادا و آرژانتین بروند.
او گفت: ""بسیاری از این کشورها در شمال آفریقا و خاورمیانه هستند که گندم اغلب 35 درصد از کل کالری مصرفی شان را تشکیل می دهد و اکثریت گندم وارداتی به این کشورها از حوزه دریای سیاه است.""
منطقه دریای سیاه همچنین منبعی حیاتی برای روغن آفتابگردان بوده است و محدودیت صادرات به این معناست که قیمت روغن نباتی تقریبا یک چهارم از ماه فوریه (بهمن 1400) بدین سو افزایش یافته است. قیمت روغن های نخل، سویا و کلزا نیز به دلیل افزایش تقاضا افزایش یافته است.
در اوایل این هفته، برنامه جهانی غذا اعلام کرد کاهش صادرات روسیه و اوکراین در اثر جنگ به چندین کشور در شرق آفریقا، از جمله کنیا، اتیوپی، سومالی و سودان جنوبی - کشورهایی که پیشتر و اکنون دوره های طولانی خشکسالی را تجربه کرده اند، ضربه خواهد زد.
برنامه جهانی غذا گفته که قیمت غذاهای محلی در این کشورها به طور متوسط در مقایسه با سال گذشته یک چهارم افزایش یافته است، اما در سودان تا 92 درصد افزایش یافته است.
این سازمان همچنین هشدار داد که کشورهای شرق آفریقا برای کود کاملا به واردات وابسته هستند که اوکراین و روسیه نیز منبع اصلی آن است و این اختلال می تواند بر تولید محلی آنها هم تاثیر گذاشته و قیمت مواد غذایی را حتی بیشتر کند.

بسیاری از ناظران پیش بینی می کنند طی ماه های آینده و در صورت تداوم جنگ اوکراین، ممکن است قربانیان قحطی در کشورهای حوزه آفریقا و غرب آسیا بسیار بیشتر از قربانیان جنگ اوکراین باشد.
                            ",https://www.asriran.com/003Uzl
834134,۱۴۰۱/۰۱/۲۰,اجتماعی ,محیط‌ زیست: اگر غفلت کنیم، گونه‌های در خطر انقراض را برای همیشه از دست می‌دهیم,ما اقداماتی در جهت پیگیری خسارت و بیمه این افراد انجام دادیم اما تا زمانی که راه جبرانی برای خسارت نداریم و نمی‌توانیم انتظار همکاری از مردم داشته باشیم.,"ایسنا: سرپرست معاونت محیط‌ زیست طبیعی و تنوع زیستی سازمان محیط‌زیست با اشاره به شرایط بغرنج و خطرناک گونه‌های در خطر انقراض در ایران گفت: اگر غفلت ما ادامه پیدا کند ممکن است برخی گونه‌های بومی ما برای همیشه از دست بروند.
 
حسن اکبری با اشاره به موضوع قرق‌های اختصاصی در کشور گفت: ما در شرایط سخت، حساس و ویژه‌ای هستیم و فرصت زیادی برای نجات گونه‌های در خطر انقراض نداریم. اگر غفلت ما ادامه پیدا کند ممکن است برخی گونه‌های بومی ما برای همیشه از دست بروند.
 
اکبری افزود: بخشی از مشکلات ما مربوط به مسائل حقوقی می‌شود. ما نیاز داریم تا ضوابط تاثیرگذاری در زمینه پیشگیری از تخریب حیات وحش ایجاد کنیم که این موضوع نیازمند همکاری مجلس و سایر قانونگذاران است.
 
وی ادامه داد: بخشی از مشکلات حفاظت از حیات وحش نیز مربوط به اعتبارات اختصاص یافته به محیط زیست است. اعتبارات ما یا باید داخلی باشد و دستگاه‌ها به ما کمک کنند یا باید خودمان منبع درآمد داشته باشیم. راه سوم نیز این است که بخشی از وظایف حفاظت روی دوش مردم گذاشته شود و مردم با ما همکاری کنند. ما برای دریافت منابع دولتی طرح‌های زیادی ارائه دادیم و مذاکرات زیادی با دستگاه‌های دیگر کردیم اما به نظر می‌رسد منابع بیشتری در کار نخواهد بود.
 
اکبری با اشاره به راهکارهای جایگزین منابع دولتی برای حفاظت محیط زیست گفت: اگر می‌خواهیم از منابع دولتی کمتر استفاده کنیم باید با نهادهای خصوصی و غیردولتی و مردم همکاری کنیم. همکاری مستلزم سود بردن آن‌ها از حیات وحش است. در شرایط فعلی نه تنها سودی به مردم نمی‌رسد بلکه از سوی حیات وحش به‌ آن‌ها خسارت نیز وارد می‌شود. سالانه میلیاردها تومان خسارت به مزارع کشاورزی و دام مردم وارد می شود که قابل جبران نیست. در سفر اخیر به مازندران مشاهده کردم که ۵۰ درصد مراجعات مردمی به علت خسارت گونه‌هایی مانند پلنگ به دام مردم محلی است.
 
وی در ادامه گفت: ما اقداماتی در جهت پیگیری خسارت و بیمه این افراد انجام دادیم اما تا زمانی که راه جبرانی برای خسارت نداریم و نمی‌توانیم انتظار همکاری از مردم داشته باشیم.
 
اکبری در پایان اظهار کرد: یکی دیگر از راهکارهای حفاظت، گسترش قرق‌های اختصاصی است که با مدل فعلی توانسته به افزایش جمعیت حیات وحش کمک کند البته ایراداتی هم به این طرح وارد است که باید برطرف شود. ما باید منابع درآمد قرق‌ها را به سمت گردشگری طبیعت ببریم. همچنین صدور پروانه شکار نیز راهی برای بازگشت درآمد است البته ما نمی‌خواهیم مجوز شکاری به شکارچیان سودجو بدهیم که تنها برای لذت شکار می‌کنند. هدف از اعطای مجوز، تامین معیشت جوانان است البته اولین اولویت ما بالاتر از همه موارد، حفاظت از حیات وحش است.                           ",https://www.asriran.com/003Uzm
834131,۱۴۰۱/۰۱/۲۰,سیاسی,حمله روزنامه دولت به نماینده‌ای که از وزیر کار انتقاد کرد,او حتی از انتصاب‌های فرمایشی در دولت قبل و حقوق‌های نجومی در این مجموعه پرده برداشته بود و حرکت وزیر تعاون، کار و رفاه اجتماعی اقدامی عملی در راستای مقابله با همین مفاسد بوده است.,"روزنامه دولتی ایران نوشت: هفته گذشته سیدناصر موسوی‌لارگانی، نماینده فلاورجان در مجلس، در نطقی جنجالی عملکرد وزیر تعاون، کار و رفاه اجتماعی و وزیر صمت را زیر سؤال برد و ادعاهایی علیه حجت‌الله عبدالملکی مطرح کرد که البته پیش از آن هم از هر تریبونی که ممکن بود بویژه صفحه توئیترش این ادعاها را مطرح و حالا تکرار مکررات کرده است.
 
موسوی لارگانی در نطقی که از تریبون مجلس قرائت کرد مدعی شد: پست‌فروشی به‌عنوان حق‌السکوت و تقسیم غنایم برای تأمین هزینه‌های مادی و معنوی نامزدی وزیر در انتخابات آینده، دو راهبرد اصلی آقای عبدالملکی است که حجت را بر جمعی از نمایندگان تمام کرده که ایشان شایستگی حضور در دولت مردمی را ندارند.
 
البته موسوی لارگانی در حالی مدعی است که مجلس درباره عدم شایستگی وزیر تعاون، کار و رفاه اجتماعی به توافق رسیده است که از ابتدای شروع به کار دولت سیزدهم تا کنون او خود تقریباً تنها صدای مخالف وزیر در مجلس بوده که با طرح ادعاهای جنجالی سعی در حاشیه‌سازی برای عبدالملکی داشته است.
 
ادعای پول‌پاشی در رسانه‌ها
 
یکی از نخستین اتهام‌هایی که نماینده مردم فلاورجان به عبدالملکی زده بود به پیش از رأی اعتماد باز می‌گردد و با انتساب سخنانی به وزیر پیشنهادی حتی در تذکری آیین نامه‌ای در صحن مجلس گفت: عبدالملکی در جایی گفته است که برای جایگاه این وزارتخانه در کشور کسی بهتر از وی وجود ندارد و همچنین تأکید کرده که اگر رأی نیاورد، وزیر بعدی را هم خودش انتخاب می‌کند.
 
او در عین حال وزیر پیشنهادی را متهم کرد که در اکثر رسانه‌ها نیز پول‌پاشی کردند تا رسانه‌ها هم بگویند که او دروغ گفته است.
 
این اظهارات موسوی لارگانی البته در همان زمان با واکنش سایر نمایندگان مواجه شد و برای نمونه روح‌الله ایزدخواه مخالفت خود را علیه اظهارات وی مطرح کردند و تعداد زیادی از نمایندگان جهت اعتراض به اظهارات نماینده فلاورجان دور میز وی حلقه زدند. ایزدخواه همان زمان از لارگانی خواست اگر سند دارد، منتشر کند؛ چرا تهمت می زند؟
 
حجت‌الاسلام جواد نیک‌بین، نماینده کاشمر هم بعد از نشست علنی در پاسخ به این ادعا توضیح داد: از آقای موسوی لارگانی خواستیم در خصوص حرف منتسب به آقای عبدالملکی و همچنین موضوع پول پاشی در رسانه‌ها، مدارک یا شواهد خود را ارائه کند ولی ایشان هیچ مدرکی ارائه نکردند و بیان کردند که «مگر می‌شود بدون پول‌پاشی، خبرگزاری‌ها خبرت را کار کنند»!
 
یک فایل صوتی از جلسه‌ای داخلی
 
پیش از این در دی‌ماه سال گذشته بود که با انتشار فایل صوتی و متن جلسه کمیسیون اجتماعی با وزیر تعاون، کار و رفاه اجتماعی اتهامات متعدد نماینده فلاورجان به وزیر تعاون، کار و رفاه اجتماعی و طرح ادعای تخلفات آشکار در انتصابات منتشر شد. او در این فایل صوتی که بعدها نایب رئیس کمیسیون اجتماعی گفت از سوی خود لارگانی منتشر شده، گفته بود: «برخی از افرادی که از سوی عبدالملکی پست گرفتند، از سوی سازمان‌های امنیتی رد شده بودند و نهادهای امنیتی وزیر را از انتصاب آنها منع کرده بودند، اما چون وزیر نمی‌توانسته برای‌شان پست بزند، آنها را به‌عنوان سرپرست منصوب کرده است.»
 
این فایل صوتی 8 دقیقه‌ای که در آن زمان با ارتباط‌ گیری پسر موسوی لارگانی با رسانه‌ها منتشر و به اصطلاح وایرال شد و این موضوع تاحدی غیر معمول بود تا جایی که یکی از رسانه‌ها با انتشار این فایل صوتی نوشت که آن را به درخواست فرزند موسوی لارگانی (نماینده مجلس) منتشر می‌کند.
 
نکته مهم در این ماجرا روال غیرمعمولی است که این نماینده مجلس در پیگیری طرح سؤال خود از وزیر تعاون، کار و رفاه اجتماعی دنبال می‌کند. او در آبان ماه گذشته و در همان یکی، دو ماه نخستی که حجت‌الله عبدالملکی کار خود را در وزارت تعاون، کار و رفاه اجتماعی آغاز کرده بود این طرح سؤال را کلید زد که «چرا اکثر انتصابات معاونان و مدیران وزارتخانه و رؤسای سازمان ها از افراد خارج از وزارتخانه هستند؟» طرح سؤالی که هرچند اعلام وصول آن به بهمن ماه سال گذشته باز می‌گردد اما بارها در این مورد و با همین محورها چه از تریبون مجلس و چه توئیتر این اتهام‌زنی‌ها کلید خورده و تکرار شده است.
 
تلاش مخالف وزیر کار برای جریان‌سازی توئیتری
 
موسوی لارگانی در نطق اخیر خود مدعی شده است:«آقای عبدالملکی وزارت کار را با یک شرکت خصوصی اشتباه گرفته‌اند و به مدد توئیتر و اینستاگرام و شبکه سه، هر روز در حال اجرای یک فیلم جدید برای ملت هستند.»
 
ناگفته نماند که لارگانی هم سعی می‌کند چهره‌ای توئیتری داشته باشد. وی در جریان رأی اعتماد به وزیر پیشنهادی کار در توئیتی نوشت: «توسعه کارآفرینی، اجرای اصل۴۳ قانون اساسی ‌و اداره وزارتخانه با حدود 100هزار میلیارد تومان گردش مالی و دارای کانون‌های بحران‌ساز نظیر معضلات کارگری، شستا، صندوق‌های بازنشستگی و تأمین اجتماعی، امیر تکاور می‌خواهد نه یک تئوری‌پرداز صرف. مجلس در رأی اعتماد این ضعف‌ها را در نظر می‌گیرد.»
 
او چندی بعد در توئیت دیگری نوشت: «آقایان وزرا! به حرمت رئیس جمهور، باهمتی که صرف کاریابی اقربا و فرمانبران کارنابلد شده اعتماد ملت را ترمیم کنید.» ادامه توئیت‌های او علیه وزیر کار این بود: «‏مردم با یک میلیون تومان نمی‌توانند یک کیسه برنج بخرند آنگاه وزیر مدعی با ترکیبی از انتصابات رانتی و مفسده انگیز، می‌خواهد با همین رقم شغل ایجاد کند. نتیجه اینکه این فرد ‎وزیر مردم نیست و رویکردش با اهداف و بیانات امامین انقلاب ‎انحراف دارد.»
 
او علاوه بر چند توئیت دیگر علیه وزیر کار، در اسفند ماه هم در رشته توئیتی مدعی شده بود: «تعدیل کارمندان مجرب و باسابقه در ‎صندوق بازنشستگی فولاد، لاستیک بارز، کشتیرانی و... در راستای سیاست‌های اشتغالزایی و حفظ اشتغال موجود ‎وزیر تعاون است؟! احتمالاً ‎اخراجی‌ها ملزم شده‌اند از محل مبلغ تسویه حساب، با یک میلیون تومان کارآفرین شوند!!! در مقابل در شرکت دخانیات با بیش از۲۰۰۰ نیروی مازاد ستادی، با دستور وزیر(برای حفظ صندلی) تا الان ۲۶۶نیروی ستادی دیگر سفارشی تحمیل شده‌اند.عدالت اقتضا می‌کند جذب براساس شایستگی باشد نه براساس رانت.»
 
همه توئیت‌ها در رسانه‌ها بازنشر داده می‌شد در حالی که لارگانی معتقد بود «مگر می‌شود بدون پول‌پاشی، خبرگزاری‌ها خبرت را کار کنند!»
 
اتهام‌زنی درباره سفری که به خرج شرکت‌ها بود
 
موسوی لارگانی در نطق اخیر خود همچنین گفته بود: «آخرین شاهکارهای این تیم، سفر پرهزینه مدیران وزارتخانه به روسیه در شرایط معیشتی سخت ملت است.»
 
این در حالی است که پیش از آن معاون امور اقتصادی وزارت تعاون، کار و رفاه اجتماعی درباره سفر هیأت تجاری ایران به روسیه توضیحاتی داده و این ادعاها را رد کرده بود. احمد خانی‌نوذری اعلام کرده بود: به دعوت وزارت صمت، ۷۵ نفر از مدیران شرکت‌های خصوصی و دولتی برای مذاکرات تجاری رو در رو B۲B و با هدف توسعه تجارت به روسیه سفر می‌کنند. از شرکت‌های وابسته به صندوق‌های ذیل وزارت کار نیز ۱۱ نفر (از هر شرکت یک نفر) در حوزه‌هایی چون لبنیات، پتروشیمی و دارو حضور دارند که هزینه سفر برعهده شرکت‌ها است.
 
از ادعای مبارزه با فساد تا حرکت عملی
 
البته در این میان نکته قابل توجه دیگری هم وجود دارد و آن اینکه موسوی لارگانی خود در جریان تحقیق و تفحص از فولاد مبارکه به وجود فساد در این مجموعه اذعان داشته و گفته بود که «اسناد معتبری از وجود فساد در تحقیق و تفحص از فولاد مبارکه به دستمان رسیده است.»
 
او حتی از انتصاب‌های فرمایشی در دولت قبل و حقوق‌های نجومی در این مجموعه پرده برداشته بود و حرکت وزیر تعاون، کار و رفاه اجتماعی اقدامی عملی در راستای مقابله با همین مفاسد بوده است.
 
حجت‌الله عبدالملکی در روز رأی اعتمادش طی نامه‌ای به مجلس که در صحن علنی هم قرائت شد، تأکید کرده بود: تا کی گوشه‌ای بنشینیم و بگوییم که فلان جا را مافیا دست گرفته‌اند؟ با وجود یک دولت و مجلس انقلابی، کم کاری پذیرفته نیست. این روزها کسانی که منافعشان به خطر افتاده، دروغ پراکنی می‌کنند چرا که بنده پای ریشه کن کردن فساد از این مجموعه‌ها خواهم ایستاد. تا روز آخری که بنده مدیریت می‌کنم، دستگاه انتصابات برای شایسته گزینی کار خواهد کرد. اگر مدیری که من منصوب کردم، دست از پا خطا کند، فساد کند یا ناکارآمدی او ثابت شود، بلافاصله برکنار خواهد شد.»
 
حالا اما موسوی لارگانی در نطق جنجالی خود که در ادامه ادعاهای توئیتری اش مطرح شده، می‌گوید: «چرا باید هر منتقدی را ابتدا با پول و پست بفریبید و اگر منتقد بر انتقاد ناصحانه‌اش مصر بود، آن‌گاه انواع تهمت را نثارش کنید؟ این با کدام سیره امامین انقلاب و رئیس‌جمهور مکتبی سازگار است؟»
 
افت و خیزهای روابط یک نماینده با وزرایی در حد رئیس جمهور
 
افت و خیزهای روابط سید ناصر موسوی لارگانی با وزرای تعاون، کار و رفاه اجتماعی در ادوار گذشته هم البته وجود داشته؛ او در سال 97 و چند ماهی بعد از تصدی محمد شریعتمداری بر وزارت تعاون، کار و رفاه اجتماعی بعد از دیداری که با وی داشت با دفاع از عملکرد او و تأکید بر اینکه بسیاری از مشکلات در همین 4 ماهه تصدی او بر وزارتخانه حل شده، گفت: آقای شریعتمداری هنگامی که معاون اجرایی رئیس جمهور، وزیر بازرگانی و وزیر صنعت، معدن و تجارت بودند و چه الان که در این وزارتخانه هستند، حقیقتاً آنچه را در توانشان بوده، انجام دادند.
 
او یک سال بعد اما نظرش تغییر کرد و با انتقاد از انتصاب‌های این وزارتخانه و مجموعه‌های اقتصادی زیر مجموعه آن گفت: براساس عملکردی که از آقای شریعتمداری در وزارت کار مشاهده می‌کنم تفاوت آنچنانی در عملکرد وی با عملکرد آقای ربیعی (وزیر تعاون وقت) نمی‌بینم. کارها و روش‌هایی که آقای ربیعی و برنامه‌هایی که وی در این وزارتخانه دنبال می‌کرد هم‌اکنون از سوی آقای شریعتمداری دنبال می‌شود و به نظرم تحولی در این وزارتخانه ایجاد نشده است.
 
در ارتباط با علی ربیعی هم او در سال 93 طرح سؤالی از وزیر وقت داشت که چرا تلاشی برای ارتقای بخش تعاون انجام نداده است؛ سؤالی که البته حواشی هم به‌دنبال داشت او در جریان طرح سؤال خود در کمیسیون از پاسخ‌های وزیر در کمیسیون قانع نشد اما با همان توضیحات در صحن علنی قانع شد چون ربیعی قول داده بود تا پایان همان سال بخش تعاون را به جایگاه اصلی‌اش ارتقا دهد. در همان زمان محمدرضا پورابراهیمی از این رویه غیرشفاف در طرح سؤال انتقاد کرد و گفت که چرا یک نماینده در کمیسیون از پاسخ قانع نمی‌شود اما در صحن با همان توضیحات قانع می‌شود. ناگفته نماند که تعاون نه تنها در آن سال که در هیچ یک از سال‌های بعد هم ارتقا نیافت و دیگر اعتراضی از سوی نماینده‌ای که آن روزها دغدغه تعاون داشت هم شنیده نشد.
 
اما این ضعف عملکردها که موسوی لارگانی گه گاهی به آنها اذعان داشت بارها از سوی نمایندگان با استناد به انتصاب‌های رانتی و رویه‌های فسادزا در ادوار مختلف این وزارتخانه مورد اعتراض قرار گرفته بود. برای نمونه مصادیقی از آن در نامه‌ای که ۲۰ مهرماه سال 99 از سوی علی خضریان، نماینده تهران در مجلس منتشر شد، به روشنی دیده می‌شد.
 
در این نامه تأکید شده بود که: مدارکی به دست بنده رسیده که نشان می‌دهد شماری از اعضای ستاد انتخاباتی آقای حسن روحانی با دستور معاون وزیر تعاون، کار و رفاه اجتماعی (محمد کبیری، معاون تعاون وزیر کار) در شرکت‌های زیر مجموعه شستا به کار گرفته شده‌اند. این در حالی است که آمارها نشان می‌دهد حدود ۳۰ درصد از جوانان کشور بیکار هستند که بسیاری از این جوانان تحصیلکرده و متخصص، می‌توانستند واجد شرایط جذب در برخی شرکت‌های دولتی باشند.
 
حالا اما موسوی لارگانی از تغییر همین مدیران برآشفته شده و از انتصاب‌های خارج از این وزارتخانه با هیاهوی بسیار انتقاد می‌کند. او حتی در نطق مخالفت خود با عبدالملکی زمانی که وزیر پیشنهادی بود، مطرح کرده بود که در گذشته وزرایی در حد رئیس جمهور برای این وزارتخانه معرفی و انتخاب شده بودند!                           ",https://www.asriran.com/003Uzj
834129,۱۴۰۱/۰۱/۲۰,سیاسی,کیهان: بحران کمبود نیروی کارآمد به گونه‌ای است که رهبری نمی‌تواند آن را به صورت آشکار مطرح کند چون دشمن سوء استفاده می کند,اگر دقت کنند و عمیق به این مسئله نگاه کنند خواهند دید که پرورش یافتن مدیران کارآمد ده‌ها شرط لازم دارد که احراز همه آنها کار دشواری است.,"کیهان نوشت: بحران کمبود نیروی کارآمد یک بحران جدی است که امام مسلمین را محدود می‌کند تا با مشاهده لغزش و تخلفی دست به تعویض یک استاندار بزند چون تربیت مدیر لایق برای پست‌های مهم مملکتی خم رنگرزی نیست که فورا بتوان مدیر توانمند تولید کرد.
 
سال‌ها باید بگذرد تا یک رئیس‌جمهور، وزیر، قاضی، استاندار و فرماندار متخصص و متعهد و کارآزموده پرورش پیدا کند. لذا اگر جامعه‌ای با بحران کمبود مدیر کارآمد صالح مواجه شود دست رهبر برای عزل و نصب مدیران بسته می‌شود و قدرت مانورش برای اقدام قاطع در مواجهه با لغزش مسئولان کم می‌شود؛ زیرا اگر مدیری را به علت برخی ضعف‌ها عزل کند مدیر جایگزین بهتری ندارد تا به جایش بگمارد، چه‌بسا مدیر جایگزین ضعف‌های مهم‌تر و خطرآفرین‌تری داشته باشد یا جای خالی او مفسده بزرگ‌تر را به‌بار آورد. که آسیب‌های ناشی از به‌کارگیری او بیش از مدیر اول باشد، چنانکه در مثال فوق کاملاً این امر مشهود است.
 
بحران کمبود نیرو به گونه‌ای است که رهبر جامعه اسلامی نمی‌تواند آن را به صورت آشکار در ملأعام مطرح کند چرا که از یک سو موجب سوءاستفاده دشمنان و تضعیف نظام اسلامی می‌شود و از سوی دیگر برخی از خودی‌های سطحی‌نگر می‌گویند این چه مکتب و حکومتی است که نمی‌تواند مدیران لایقی تربیت کند تا جامعه و حکومت اسلامی را بر طبق موازین اسلامی اداره کنند. در حالی که اگر دقت کنند و عمیق به این مسئله نگاه کنند خواهند دید که پرورش یافتن مدیران کارآمد ده‌ها شرط لازم دارد که احراز همه آنها کار دشواری است. 
 
امروزه نیز یکی از موانع عزل کارگزارانی که ضعف‌هایشان مشهود است مسئله کمبود مدیر لایق و کارآمد و جامع الشرایط است، بارها از طرق مختلف شنیده شد که رهبر معظم انقلاب حضرت آیت‌الله خامنه‌ای «مدّ ظلّه» در جواب کسانی که از ضعف‌های بعضی از مدیران منصوب از سوی ایشان گله کردند فرمودند من مدیری بهتر از این افراد سراغ ندارم و مسئله کمبود مدیر جامع‌الشرایط را به عنوان علت تحمل ضعف‌های بعضی از مدیران منصوبشان مطرح فرمودند. 
 
البته در برخی از موارد قحط‌الرجال نیست، جهل‌الرجال است یعنی رجال کارآمدی و متعهدی وجود دارند ولی شناخته نشده‌اند یا دست‌های منفعت‌طلب و تمامیت‌خواه و انحصارطلب مانع روی کار آمدن آنها می‌شوند.                           ",https://www.asriran.com/003Uzh
834130,۱۴۰۱/۰۱/۲۰,حوادث,سرقت عجیب برای ازدواج با دختر مورد علاقه در ترکیه,اصلا فکرش را هم نمی‌کردم که نسترن همه چیز را به پلیس بگوید. چون پای خودش هم گیر بود. برای همین با خیال راحت به ترکیه رفتم و با دختر مورد علاقه‌ام ازدواج کردم، ولی وقتی به تهران آمدم دستگیر شدم.»,"چند ماه پیش بود که این پرونده پیش‌روی پلیس و بازپرس دادسرا قرار گرفت. پیرمردی تاجر به دادسرا رفت و از سرقت خانه‌اش خبر داد.
او به ماموران گفت: «چند روز پیش با خانواده‌ام به مسافرت رفتیم، وقتی برگشتم با صحنه عجیبی مواجه شدم. تمام وسایل قیمتی خانه‌ام در شمال تهران سرقت شده بود. فرش نفیس، طلا و نقره‌جات همگی سرقت شده بود. ارزش اموالم در کل حدودا ٣میلیارد تومان بود.»
با اعلام این شکایت موضوع در دستور کار ماموران قرار گرفت و تلاش در این‌خصوص آغاز شد. آنها با بررسی دوربین مدار بسته، پسر جوانی را دیدند که با پوشش کامل مثل نقاب، ماسک و دستکش وارد خانه شده و دست به سرقت زده بود. با این حال، مالباخته قادر به شناسایی این پسر نشد و تحقیقات در این‌باره همچنان ادامه یافت.
 
آشنایی در میهمانی
در حالی که تجسس‌ها ادامه داشت، چند روز پیش دختر جوانی به پلیس مراجعه کرد و راز این سرقت میلیاردی را فاش کرد. او در این‌باره به پلیس گفت: «یک سال بود که با نوید آشنا شده بودم. ما عاشق هم بودیم و نوید می‌گفت که می‌خواهد با من ازدواج کند. من هم بی‌قرار این بودم که هرچه زودتر با هم ازدواج کنیم. ولی او مشکلات مالی زیادی داشت و درنهایت پیشنهاد داد که برای ازدواج باید سرقت کنیم تا پول جور شود. اول قبول نمی‌کردم، ولی آنقدر دوستش داشتم و نوید آنقدر چرب‌زبانی کرد که خام شدم و قبول کردم.»
این دختر جوان ادامه داد: «با نوید به یک میهمانی رفتیم. در آنجا پیرمردی تاجر حضور داشت که خیلی ثروتمند بود. نوید همانجا گفت که باید با این پیرمرد طرح دوستی بریزم تا بتوانیم از خانه‌اش سرقت کنیم. همان شب با آن مرد سر صحبت را باز کردم و درنهایت با هم ارتباط دوستی برقرار کردیم. بعد از ارتباط دوستی رفت‌وآمد من به خانه آن مرد شروع شد. در همان رفت‌وآمدها بود که از روی دسته کلید خانه، ساختم و آن را به نوید دادم. تمام این نقشه‌ها را نوید کشیده بود و او بود که به من می‌گفت چه کار کنم. تا اینکه نوید به خانه آن پیرمرد رفت و سرقت کرد. من هم همراهش بودم، ولی سر کوچه ایستاده بودم تا نوید کارش را انجام بدهد و برگردد. وقتی برگشت کلی لوازم قیمتی همراهش بود. آن روز از هم جدا شدیم و قرار شد نوید آن وسایل را بفروشد و پول مراسم ازدواج‌مان را فراهم کنیم. ولی از آن روز دیگر او را ندیدم. اصلا پاسخگو نبود و در کل غیب شد.»
 
بهای سنگین یک سرقت
دختر جوان از کلنجار رفتن خود با بیماری روحی و روانی گفت: «تا مدت‌ها حالم بد بود. اما حال من وقتی بدتر شد که فهمیدم نوید به ترکیه رفته و با دختر مورد علاقه‌اش ازدواج کرده است. گویا همه چی نقشه بود برای اینکه بتواند از من سوءاستفاده کند تا با دختر مورد علاقه‌اش در ترکیه ازدواج کند. حالم خیلی بد بود و تا مدت‌ها پیش روانپزشک می‌رفتم. دستم به هیچ جا بند نبود. نمی‌توانستم شکایت کنم، چون پای خودم هم گیر بود. نوید هم که به ترکیه رفته بود و اگر شکایت می‌کردم، فقط خودم زندانی می‌شدم. تا اینکه فهمیدم نوید برای عید به تهران آمده و پیش خانواده‌اش است. به محض اینکه این موضوع را شنیدم تصمیم گرفتم پیش پلیس بیایم و راز این سرقت را فاش کنم. با اینکه خودم هم دستگیر می‌شوم، ولی دلم می‌خواهد که نوید هم مجازات شود.»
 
اعتراف به جرم
با این اعترافات، ماموران پلیس با مشخصات و اطلاعاتی که دختر جوان داد، سراغ نوید رفتند و او را دستگیر کردند. این پسر در حالی که به‌شدت شوکه شده بود، در اعترافاتش به پلیس گفت: «مدتی بود که دختر مورد علاقه‌ام به ترکیه رفته بود. من هم می‌خواستم هر طور شده به ترکیه بروم و با او ازدواج کنم. ولی هیچ پولی نداشتم. تا اینکه با نسترن آشنا شدم و تصمیم گرفتم به وسیله او دست به سرقت بزنم و به ترکیه بروم. اصلا فکرش را هم نمی‌کردم که نسترن همه چیز را به پلیس بگوید. چون پای خودش هم گیر بود. برای همین با خیال راحت به ترکیه رفتم و با دختر مورد علاقه‌ام ازدواج کردم، ولی وقتی به تهران آمدم دستگیر شدم.»
با این اعترافات، بازپرس دستور بازداشت دختر و پسر جوان را صادر کرد و تحقیقات در این‌خصوص ادامه یافت.
منبع: ایران                           ",https://www.asriran.com/003Uzi
834126,۱۴۰۱/۰۱/۲۰,فرهنگی/هنری,گاف جالب در سریال نجلا,سریال‌های صداوسیما همیشه با گاف‌های خود در فضای مجازی خبرساز بوده‌اند. این بار هم انتشار تصاویری از سریال نجلا که از شبکه سوم سیما پخش می‌شود حاشیه‌ساز شده است.,"در قسمت پانزدهم سریال نجلا، پراید و سمند در زمان حمله صدام به ایران کنار خیابان‌های آبادان دیده شده!
فصل دوم سریال نجلا به بازگشت شخصیت‌‌های قصه از کربلا و حوادثی که در این مسیر برایشان رقم می‌‌خورد، می‌‌پردازد و…

داستان این سریال از قبل از جنگ تحمیلی شروع می‌شود بازیگران مختلفی از جمله حسام منظور به ایفای نقش می‌پردازند.
در این سریال؛ حسام منظور، محیا دهقانی، آزیتا حاجیان، ایوب آقاخانی، سوگل طهماسبی، تورج فرامرزیان، مصطفی ساسانی بازی می کنند.
منبع: برترین ها                           ",https://www.asriran.com/003Uze
834127,۱۴۰۱/۰۱/۲۰,سیاسی,توییت حسن عباسی: ایرانیان ساکن آمریکا برای بازگشت به میهن برنامه‌ریزی کنند,روند تشدید وخامت اوضاع سیاسی، اقتصادی و اجتماعی ‎آمریکا نیز شتاب گرفته و لذا بهتر است که ‎ایرانیان ساکن آمریکا هم برای بازگشت به میهن برنامه‌ریزی کنند.,"حسن عباسی در رشته توئیتی نوشت: ‏فضای سیاسی، اقتصادی و اجتماعی ‎اروپا از وضع «عادی» به مرحله «تنش» رسیده و به مرور به مرحله «تشنج» نزدیک می‌شود؛ در نتیجه زندگی برای غیر اروپاییان دشوار می‌گردد. ‎ایرانیان ساکن اروپا به مرور برای بازگشت به میهن آماده شوند.
 
البته روند تشدید وخامت اوضاع سیاسی، اقتصادی و اجتماعی ‎آمریکا نیز شتاب گرفته و لذا بهتر است که ‎ایرانیان ساکن آمریکا هم برای بازگشت به میهن برنامه‌ریزی کنند.
 
                           ",https://www.asriran.com/003Uzf
834125,۱۴۰۱/۰۱/۲۰,سیاسی,واکنش رائفی پور به تحریم دختران پوتین توسط آمریکا,پوتین دو دختر دارد اما بی بی سی بر خلاف رسانه ها تنها چهره یکی از آنها را همراه با متن خبر منتشر کرده است.,"علی اکبر رائفی پور در توئیتی نوشت: وقتی از پدرسوختگی انگلیسی سخن می گوییم یعنی چه؟
 
پوتین دو دختر دارد اما بی بی سی بر خلاف رسانه ها تنها چهره یکی از آنها را همراه با متن خبر منتشر کرده است.
چرا؟
چون آن یکی قدری زیباتر است!
برای ضربه زدن به دشمن حتی از همین هم دریغ نمی کنند!
 
                           ",https://www.asriran.com/003Uzd
834123,۱۴۰۱/۰۱/۲۰,اجتماعی ,فوری/ کمک کنیم این مادر زجردیده زنده بماند,,"مادری ست ۵۱ ساله بیش از یک سال است به سرطان بدخیم سینه مبتلا شده است.همسرش کارگر است ودو فرزند مجرد نیز دارد.
با کمک اقوام و وام گرفتن جراحی شده و توانسته چند جلسه شیمی درمانی شود.درحال حاضر نیاز به مراجعه ماهانه به بیمارستان برای سونوگرافی و مامو گرافی دارد و هر ماه نیز باید دارو مصرف کندکه هزینه ی آن ماهانه ۱میلیون تومان می باشد.
چرا که اگر غده ها در سینه رشد کند مجددا باید شیمی درمانی شود اما با توجه به قرض و وام و وضیت نامناسب مالی توان ادامه درمان را ندارد و برای زنده ماندن نیاز به کمک های شما عزیزان دارد.
برای کمک کلیک کنید                           ",https://www.asriran.com/003Uzb
834122,۱۴۰۱/۰۱/۲۰,اجتماعی ,سلاح‌های تک تیراندازان روسیه در جنگ اوکراین (عکس),سلاح‌هایی که تک تیراندازان نیرو‌های ویژه هوابرد روسیه در نبرد‌های اوکراین استفاده می‌کنند و در تصویر مشهود است اسلحه‌های SVD، SVDS، SVDM، وینتورز VSS و ASVKM مورد استفاده قرار می‌گیرد./پارتیزان,,https://www.asriran.com/003Uza
834121,۱۴۰۱/۰۱/۲۰,اقتصادی,نخستین یارانه نقدی ۱۴۰۱ امشب (شنبه) واریز می‌شود,واریز این مرحله از یارانه نقدی، مانند سنوات گذشته به ازای هر نفر 455،000 ریال به همراه افزایش حداقل مستمری خانوارهای مددجویان تحت حمایت کمیته امداد امام خمینی (ره) و سازمان بهزیستی کل کشور به حساب سرپرستان محترم خانوارها واریز خواهد بود.,"مدیرعامل سازمان هدفمندسازی یارانه‌ها از واریز یکصد و سی و چهارمین مرحله یارانه نقدی به حساب سرپرستان خانوار در ساعت 24 روز شنبه 20 فروردین ماه سال جاری خبر داد.
به گزارش ایلنا از سازمان هدفمندسازی یارانه ها، دکتر امید حاجتی، مدیرعامل سازمان هدفمندسازی یارانه ها از واریز یکصد و سی و چهارمین مرحله یارانه نقدی به حساب سرپرستان خانوار در ساعت ۲۴ روز شنبه 20 فروردین ماه سال جاری خبر داد.
وی با اعلام این خبر عنوان کرد: واریز این مرحله از یارانه نقدی، مانند سنوات گذشته به ازای هر نفر 455،000 ریال به همراه افزایش حداقل مستمری خانوارهای مددجویان تحت حمایت کمیته امداد امام خمینی (ره) و سازمان بهزیستی کل کشور به حساب سرپرستان محترم خانوارها واریز خواهد بود.
مدیرعامل سازمان هدفمندسازی یارانه ها اضافه کرد: برحسب مصوبه ستاد ملی کرونا و اطلاع رسانی های قبلی صورت گرفته، بیست و دومین بخش از اقساط تسهیلات قرض الحسنه ۱۰ میلیون ریالی مرحله اول وام کرونا، از یارانه نقدی فروردین ماه سال جاری سرپرستان خانواری که این تسهیلات را دریافت کرده اند، کسر خواهد شد.                           ",https://www.asriran.com/003UzZ
834120,۱۴۰۱/۰۱/۲۰,اقتصادی,محققان: ایران در روند بلندمدت خشکسالی به سر می‌‏برد/ ردپای بارندگی‌های مانسونی سیل‌آسا در جنوب شرق کشور,از سوی دیگر نمایندگان مجلس نیز با تمرکز بر انتقال صنایع به استان‌‏های خود، به سوء مدیریت منابع آبی کشور دامن زدند.,"مدل‌‏های گردش عمومی جو نشان می‌‏دهند که تا پایان قرن ۲۱ بین ۴ تا ۶ درجه سانتی‌گراد افزایش دما خواهیم داشت و نتیجه مطالعات و مدل‌سازی‌های محققان پژوهشکده زمین شناسی نیز حکایت از مشاهده ردپای بارندگی‌‏های ""مانسونی"" سیل آسا در کشور دارد و به عبارت دیگر این جنس از بازندگی‌ها، از جنس بارندگی‌‏هایی است که باید نسبت به آن نگران باشیم و برنامه‌ریزی کنیم.
 
دکتر علیرضا واعظی، عضو هیات علمی پژوهشکده علوم زمین سازمان زمین شناسی و اکتشافات معدنی در گفت‌وگو با ایسنا، با بیان اینکه در حال حاضر کشور در وضعیت ""تنش آبی"" قرار دارد، گفت: هر چه به جلو حرکت کنیم به واسطه سوء مدیریتی که روند فزاینده دارد و تنها به حل مشکلات روزمره می‌‏پردازد، از راه حل‏‌هایی که بتواند در افق میان مدت موجب توسعه متوازن کشور شود، دورتر می‏‌شویم.
 
وی با بیان اینکه به نظر من کشور ""پنجره زمانی طلایی"" برای مدیریت صحیح منابع آب را از دست داده است، اظهار کرد: ما از پنجره زمانی که می‏‌توانستیم مدیریت کلان و مناسبی را داشته باشیم، گذر کردیم و واقعیت ماجرا این است که تنش آبی که اکنون با آن درگیر هستیم، ماحصل مدیریت نامناسب کمی و کیفی منابع آب در سال‌‏های گذشته بوده است که تغییر اقلیم به آن دامن زده است. به بیان دیگر تنش آبی که اکنون ایجاد شده، تنها ماحصل تغییر اقلیم نیست و قطعا این وضعیت ناشی از سوء مدیریت است که خود را به ما نشان داده است.
 
واعظی با ابراز تاسف از اینکه میزان مصارف آب و منابع آب در سطح استان‌‏های کشور، از حالت توازن خارج شده است، خاطر نشان کرد: برای نمونه بحران خشک شدن زاینده رود در اصفهان به سبب آن پدید آمده است که میزان مصارف (تخصیص) آب بیشتر از میزان آب در دسترس بوده و در چنین شرایطی کاملا مشخص است که تغییر اقلیم نیز به این مدیریت نادرست منابع آب دامن خواهد زد.
 
عضو هیات علمی پژوهشکده علوم زمین به بیان دلایل رخداد تنش آبی در کشور پرداخت و توضیح داد: نگرش غلط ما به تخصیص و مدیریت آب اولین دلیل ایجاد این شرایط است، چون ما به جای اینکه مدیریت منابع آب را در سطح حوضه آبریز انجام دهیم و سعی کنیم مصارف آب را در کل حوضه آبریز مدیریت کنیم، متاسفانه استانی نگاه کردیم و این در حالی است که آب و حوضه آبریز، مرزهای جغرافیایی را نمی شناسد.
 
وی اضافه کرد: از سوی دیگر نمایندگان مجلس نیز با تمرکز بر انتقال صنایع به استان‌‏های خود، به سوء مدیریت منابع آبی کشور دامن زدند.
 
واعظی تاکید کرد: بر این اساس لازم بود که ابتدا اصول آمایش سرزمین را به درستی رعایت می‏‌کردیم، به این معنا که در حوضه‏‌هایی که دچار کمبود آب بودیم و تنش آبی داشتیم، نباید صنایع آب‌بر را به آنجا انتقال می‌‏دادیم و این اقدام از اساس اشتباه بود و هرگز عزم ملی برای انجام یک جراحی اساسی برای حل این معضل وجود نداشته است. چون هر جراحی، هزینه‌بردار است و باید هزینه‌‏های مالی و نیروی انسانی آن پرداخت شود.
 
این محقق پژوهشکده علوم زمین با اشاره به تجارب دنیا در زمینه مدیریت استقرار صنایع آب‌بر، افزود: در کشورهایی که چنین اشتباهی را انجام دادند، صنایع آب‌بر خود را یکی دو سال تعطیل کردند و با استقرار آنها به سواحل، هزینه‏‌های این اقدام را پرداخت کردند؛ ولی در کشور متاسفانه عزم حل این مشکل وجود ندارد.
 
کشور دریایی با رویکرد بَری
 
وی ایران را یک کشور دریایی توصیف کرد که دارای سواحل وسیعی است و گفت: اکثر کشورهایی که به دریا راه دارند، بزرگترین و پرجمعیت‌ترین شهرهایشان در کنار بنادر بنا شده است، ولی در ایران به دلایل مختلف که از حوصله این متن خارج است، در طول قرون مختلف، رویکرد توجه به خشکی حاکم بوده است.
 
واعظی با تاکید بر اینکه شهرهای ساحلی به ویژه در جنوب کشور، کمترین جمعیت را در خود جای داده‌اند، ادامه داد: این شهرها متاسفانه کم برخوردار نیز هستند و این در حالی است که یکی از راهکارهای علاج‌بخشی تنش آبی که در آینده تغییر اقلیم نیز به آن دامن خواهد زد، این است که باید سعی کنیم از ظرفیت‏‌های دریا بیشتر استفاده کنیم.
 
عضو هیات علمی پژوهشکده علوم زمین تاکید کرد: طرح‏‌های بهره‌برداری از ظرفیت دریا نباید تنها بر روی کاغذ باقی بماند.
 
گرفتاری زمینی‏‌ها با افزایش دمای ۳ تا ۴ درجه‌‏ای
 
این محقق در پاسخ به این سوال که آیا کشور به سمت ترسالی در حرکت است یا خشکسالی بیشتر، خاطر نشان کرد: واقعیت این است که تغییر اقلیم در دوره‌‏های زمین‌شناسی از بدو شکل گیری زمین همواره اتفاق افتاده است و دلیل آن تغییرات در میزان دریافت انرژی از سمت خورشید است؛ خورشید دارای چرخه‏‌های متفاوتی نسبت به زمین است و گردش زمین به دور خورشید، بر اساس ۳ چرخه که به آن چرخه‌‏های ""میلانکوویچ"" گفته می‌‏شود، صورت می‌‏گیرد و این چرخه‌‏ها نیز دوره بازگشت دارند.
 
وی اضافه کرد: برای مثال زمین در دوره بازگشت ۱۰۰ هزار ساله از مدار دایره شکل به مدار بیضی شکل تغییر مسیر داده است و زمانی که زمین به مدار بیضوی شکل می‌‏رسد، فاصله آن با خورشید بیشتر و در نتیجه زمین انرژی کمتری از خورشید دریافت می‌‏کند؛ از این رو کره زمین در زمانی که بشری بر روی آن زندگی نمی‌‏کرده، عصرهای یخبندان را تجربه کرده است.
 
واعظی با تاکید بر اینکه بر این اساس کره زمین بارها و بارها بین ""زمین بسیار سرد"" و ""زمین بسیار گرم"" در حرکت بوده است، گفت: زمانی که گفته می‌‏شود زمین بسیار گرم، منظور زمانی است که هیچ یخ قطبی بر روی زمین نبوده است، ولی الان در قطب‌‏های شمال و جنوب یخ‏‌های زیادی وجود دارد؛ ولی دوره‌‏های زمین شناسی نیز وجود دارد که یخ‏‌های قطبی در بخش‌‏های بسیار وسیع‌تری نسبت به عصر حاضر پیشروی داشته است، به این معنا که بخش‏‌های زیادی از اروپا را در بر گرفته بود.
 
عضو هیات علمی پژوهشکده علوم زمین سازمان زمین شناسی ادامه داد: از این رو باید این موضوع را بپذیریم که تغییر اقلیم صرف نظر از وجود بشر بر روی کره زمین، پدیده‌‏ای است که در طول تاریخ بارها رخ داده و در درجه اول ناشی از تغییرات در میزان دریافت انرژی از خورشید و همچنین فعالیت‌‏های آتشفشانی و جریان‌‏های اقیانوسی و دیگر موارد بوده است.
 
وی آغاز آخرین دوره‏‌ای که یخ‌‏های قطبی عقب رفتند و تقریبا به شرایط کنونی نزدیک شدیم را مربوط به ۱۱.۴ هزار سال قبل دانست و گفت: اما اکنون اولین بار است که بشر به دلیل انتشار گازهای گلخانه‌‏ای در جو، زمین را به سمت گرمایش جهانی می‌‏راند. گازهای گلخانه‏‌ای سبب می‌‏شوند که میزان کمتری از انرژی دریافت شده از خورشید، از سمت زمین به جو بازگردانده شود و از این رو مقدار بیشتری از این انرژی به سمت زمین باز می‌‏گردد و سبب می‌‏شود که زمین گرم‌تر شود.
 
این عضو هیات علمی پژوهشکده علوم زمین با بیان اینکه بیشترین تغییرات دمایی که در دو هزار سال گذشته تا قبل از انقلاب صنعتی در کره زمین تجربه کرده‏‌ایم در حدود یک درجه سانتی‌گراد بوده است، اضافه کرد: این یک درجه سبب نشده که اختلال جدی در حیات بشر ایجاد شود، ولی در کنار آن وقتی گفته می‌‏شود عصر یخبندان رخ داده، تنها و تنها ۵ درجه سانتی‌گراد از دمای کره زمین نسبت به عصر حاضر کاسته شده است.
 
وی میانگین دمای کنونی کره زمین را ۱۵ درجه سانتی‌گراد ذکر کرد و افزود: در زمانی که تنها ۵ درجه سانتی‌گراد از این میزان کاسته شد، ما از آن با نام عصر یخبندان یاد می‌‏کنیم. از سوی دیگر اگر تنها ۴ تا ۵ درجه سانتی‌گراد افزایش دما داشته باشیم، کره زمین به اکوسیستمی تبدیل می‌‏شود که ما تاکنون آن را تجربه نکرده‏‌ایم.
 
واعظی خاطر نشان کرد: بر این اساس وقتی صحبت از گرمایش زمین می‏‌شود، هرگز نباید تصور شود که در خصوص افزایش دمای چشمگیری صحبت می‌‏کنیم. همین ۲ تا ۳ درجه افزایش دما موجب خواهد شد که زیست بشر بر روی کره زمین با مخاطرات جدی و برگشت ناپذیری مواجه شود.
 
به گفته این محقق در طول تاریخ، ""زمین"" همواره به زیست خود ادامه داده است، ولی این اولین باری است که بشر بر روی کره زمین سعی در مواجهه با این تغییرات دارد و باید خود را سازگار کند.
 
گازهای گلخانه‌‏ای گرفتاری دیگر زمین نشینان
 
این عضو هیات علمی پژوهشکده علوم زمین با بیان اینکه میانگین گازهای گلخانه‏‌ای در ۲ هزار سال گذشته هرگز از حد ۳۰۰PPM بالاتر نرفته است، اظهار کرد: از بعد از انقلاب صنعتی، روند افزایش گازهای گلخانه‌‏ای پرشتاب بوده و اکنون به حدود ۴۲۰PPm رسیده است و بر اساس سناریوهای گرمایش جهانی تخمین زده می‌‏شود که اگر شرایط موجود ادامه یابد و اقدام جدی برای کاهش گازهای گلخانه‌‏ای رخ ندهد، این میزان تا سال ۲۱۰۰ یعنی تا پایان قرن بیست و یکم به حدود ۱۳۰۰PPm تا ۱۳۷۹PPm خواهد رسید.
 
وی یادآور شد: مدل‌‏های گردش عمومی جو با استفاده از این سناریوها همچنین نشان می‌‏دهند که تا پایان قرن ۲۱ بین ۴ تا ۶ درجه سانتی‌گراد افزایش دما خواهیم داشت و می‏‌توان تصور کرد که این میزان افزایش، چه میزان تغییرات گسترده‏‌ای را در زمین ایجاد خواهد کرد.
 
ادامه روند خشکسالی در کره زمین
 
واعظی با بیان اینکه هم اکنون ما در روند بلندمدت خشکسالی در ایران به سر می‌‏بریم، گفت: ولی باید این نکته را مد نظر داشته باشیم که تغییر اقلیم لزوما به معنای ""خشکسالی"" و یا ""ترسالی"" نیست، بلکه مهمترین شاخص تغییر اقلیم، ایجاد ""به هم ریختگی اقلیم"" است. به هم ریختگی اقلیم به این معنا است که ممکن است در نقاطی در کره زمین افزایش بارندگی را تجربه کنند و بیشتر از میانگین سالانه بارش دریافت شود و در نقاط دیگری چندین ماه یا حتی چندین سال خشکسالی را تجربه کرده و به یک باره بارندگی‏‌ها، سیل آسایی رخ دهد که به جای آنکه از منافع بارندگی منتفع شویم، با تخریب‌‏های سیلابی و هدر رفت آن حجم آب مواجه می‌شویم.
 
واعظی با بیان اینکه در چنین شرایطی منابع آب ایجاد شده، آب در دسترس نخواهد بود؛ تاکید کرد: از این رو اینکه ادعا شود که کل ایران خشکسال‌تر و یا تر سال می‌‏شود، حرف دقیق و علمی نیست؛ چون در به هم ریختگی اقلیمی، مناطقی خشکسال‌تر می‌‏شود و در جاهایی تر سالی را تجربه خواهیم کرد. اما نکته مهم آن است که قطعا برای بهره برداری از منابع آب در دسترس، بسیار بهتر از گذشته باید برنامه‌ریزی شود که متاسفانه در کشور این مسائل در نظر گرفته نمی‌‏شود.
 
وی با تاکید بر اینکه باید بررسی شود که به عنوان مثال در جنوب شرق ایران در آینده چه تغییرات هیدرولوژیکی رخ خواهد داد، افزود: متناسب با نتایجی که به دست می‌‏آید، می‏‌توانیم برنامه ریزی مناسبی داشته باشیم.
 
کدام نقاط تنش آبی بیشتری را تجربه خواهد کرد
 
واعظی در خصوص اینکه کدام یک از نقاط کشور تنش آبی بیشتری را تجربه خواهد کرد، با بیان اینکه تاکنون مدل‏‌هایی که به پیش بینی با استفاده از سناریوهای تغییر اقلیم می‏‌پردازند، به توان و دقت کافی نرسیده‏‌اند، خاطر نشان کرد: ولی دقت و عملکرد این مدل‌‏ها مدام در حال بهبود است. مطالعات اخیر من به همراه گروهی از محققان داخلی و خارجی در خصوص بازسازی تغییرات دیرینه اقلیمی در جنوب شرق، گویای این واقعیت است که چگونه اقلیمِ فرونشست جازموریان در طول تاریخ تغییر یافته و در چه دوره‌‏هایی ترسالی و در چه دوره‌‏هایی خشکسالی را تجربه کرده است و در چه دوره‌‏هایی دریاچه جازموریان بسیار بزرگتر و به صورت دائمی بوده است.
 
وی نحوه سازگاری تمدن ۵ هزار ساله ""هلیل رود"" در جازموریان با تغییرات دیرینه اقلیم را از دیگر نتایج به دست آمده از این مطالعه عنوان کرد و افزود: یکی از نتایج این تحقیق این است که در ۴۲۰۰ سال پیش یک دوره بسیار خشک در این منطقه رخ داده است و تمدن ""هلیل رود"" که بر مبنای مطالعات باستان‌شناسی جزو ۲ یا ۳ شهر بزرگ دنیا در آن زمان محسوب می‏‌شده است، به طور کامل با این خشکسالی از بین می‌‏رود و تا صدها سال بعد دوباره بقایایی از این تمدن در این منطقه دیده نمی‌‏شود.
 
عضو هیات علمی پژوهشکده علوم زمین با تاکید بر اینکه این نتایج به ما یادآور می‌‏شود که باید از تاریخ درس بگیریم، بیان کرد: مدل‌سازی‌‏های اقلیمی در منطقه جنوب شرق ایران، وضعیت نسبتا خشک‌تری را در آینده نشان می‌‏دهند، ولی با توجه به این که ما در این مطالعه هم مدل‌سازی آینده را انجام دادیم و هم با استفاده از داده‏‌های آزمایشگاهی وضعیت دیرینه اقلیمی منطقه را بازسازی کردیم؛ ادعا کردیم که میزان قدرت و شدت سامانه مانسون در آینده با ادامه روند گرمایش جهانی در جنوب شرق ایران تاثیرگذار خواهد بود و ما احتمالا افزایش بارندگی مانسونی در کنار کاهش بارندگی‌های مدیترانه‏‌ای را خواهیم داشت.
 
این محقق در این باره توضیح داد: بارندگی‌های شدید ""مانسونی"" به واسطه اختلاف دمای نهان بین اقیانوس هند و شبه قاره هند، سبب طوفان‌‏هایی می‌‏شوند که کشور هند و بسیاری از کشورها را تحت تاثیر قرار می‌‏دهند. ولی در سناریوی گرمایش جهانی، این اختلاف دمای نهان بیشتر خواهد شد و زمین گرم‌تری خواهیم داشت.
 
وی اضافه کرد: زمانی که این اختلاف دما بیشتر شود، خط جغرافیایی ""مرز منطقه همگرای بین حاره‏‌ای"" به سمت شمال حرکت می‏‌کند و به واسطه حرکت این خط به سمت شمال، بارندگی‌‏های مانسونی قوی‌تر می‌‏شوند و هم نفوذ بیشتری در کشور پیدا می‏‌کنند.
 
واعظی با بیان اینکه در حال حاضر رد پایی از بارندگی‌‏های ""مانسونی"" در جنوب شرق ایران مشاهده می‏‌شود، ادامه داد: زمانی که این اختلاف دما بیشتر شود؛ مرز منطقه همگرایی حاره‌ای جلوتر خواهد آمد و سبب می‏‌شود که مانسون تاثیر بیشتری در کشور داشته باشد.
 
به گفته وی، ماهیت بارندگی مانسونی، بارندگی‌‏های سیل آسا است و از جنس بارندگی‌‏هایی است که باید نسبت به آن نگران باشیم و برنامه‌ریزی کنیم.                           ",https://www.asriran.com/003UzY
834113,۱۴۰۱/۰۱/۲۰,اجتماعی ,میزبانی قطر در جام جهانی و حسرت‌های ما,در میان زنان و دختران فوتبال‌دوست جامعۀ ایران، عده‌ای که وضع مالی خودشان یا خانواده‌شان بهتر است، احتمالا پاییز امسال به قطر می‌روند و چند مسابقۀ جام جهانی را از نزدیک تماشا می‌کنند...,"عصر ایران؛ جمشید گیل- ابراهیم رئیسی به تازگی در گفت‌وگوی تلفنی با امیر قطر آمادگی ایران را برای کمک به قطر برای برگزاری هر چه بهتر جام جهانی 2022 اعلام کرده است. این موضع اگرچه نیکوست، ولی به دلایلی هم غم‌انگیز است.
  وسعت قطر حتی یک‌صدم وسعت ایران نیست. جمعیتش هم کمتر از 3 میلیون نفر است. این کشور مغزهای متفکر چندانی هم در ریاضیات و علوم ندارد. نه ابن سینا داشته، نه مریم میرزاخانی. یعنی در تاریخ کوتاه‌مدتش نه گذشتۀ علمی درخشانی داشته نه اکنون چهره‌های علمی برجستۀ پرشماری دارد.
  البته دانشمندان غالبا مخفی‌اند. یعنی برای رسانه‌ها چندان شناخته‌شده نیستند. گاهی به مناسبتی چند دانشمند از پستوهای شریف علم بیرون می‌آیند و جایزۀ نوبل یا چیزی شبیه این نصیبشان می‌شود و مردم دنیا با آن‌ها آشنا می‌شوند. بنابراین بعید نیست که قطر هم دانشمندان برجسته‌ای داشته باشد، ولی بعید است که شمار این دانشمندان قابل توجه باشد.
  همچنین، روز ملی قطر 18 دسامبر 1878 است. یعنی 144 سال قبل. قطر در سپتامبر 1971 هم از بریتانیا مستقل شده است. بنابراین ما با کشوری مواجه هستیم که عمرش 144 سال است و 51 سال قبل هم مستقل شده.
  اما ظاهرا همین تاریخ مختصر، علت توفیقات اقتصادی قطر است. وقتی که بار گران تاریخ بر دوش یک ملت نباشد، آن ملت هویت صلب و ستبری هم نخواهد داشت و با اقتضائات جهان جدید راحت‌تر کنار می‌آید. ما به دلیل هویت تاریخی گرانبارمان، هزار و یک مشکل داریم برای پذیرش مدرنیزاسیون و پیشرفت.
  یعنی همین که قرار باشد واقعا پیشرفت کنیم، عده‌ای در گوشه‌ای از این مملکت نسبت به هویت‌شان احساس خطر می‌کنند و فریادشان بلند می‌شود که پیمودن چنین مسیری به از دست رفتن هویت ملت ایران منتهی خواهد شد. گویا هم از این روست که اسب پیشرفت در ایران چنانکه باید به‌تاخت پیش نمی‌رود.
  میزبانی قطر در جام جهانی 2022، از این حیث هم برای ما ایرانی‌ها غم‌انگیز است که در کشور ما هنوز زنان حق ورود به ورزشگاه‌های فوتبال را ندارند. ما به دلیل قرائت خاصی که از اسلام داریم، ناچاریم قید میزبانی رویدادهای ورزشی مهمی مثل المپیک یا جام جهانی فوتبال را بزنیم؛ حتی اگر از حیث پیشرفت اقتصادی به چین برسیم و قطر را هم در جیبمان بگذاریم.
  اگرچه مطابق فقه سنتی، لازم نیست که زنان غیرمسلمان در جامعۀ اسلامی حجاب داشته باشند (و این نکته را شهید مطهری با ذکر حدیثی از حضرت علی در کتاب ""مسئلۀ حجاب"" آورده است)، ولی در جامعۀ ما سنت تبدیل به ایدئولوژی شده است. یعنی لزوما فقه سنتی مبنای وضع مقررات نیست؛ بلکه فقه سنتی در امتزاجی ایدئولوژیک با انقلابی‌گری غرب‌ستیزانه درآمیخته است و قانونگذاری و وضع مقررات، باید هر دو مبنای مذکور را پاس بدارد.
   مراد از غرب‌ستیزی هم البته ستیزه با لیبرالیسم و آزادی‌های اجتماعی و فرهنگی لیبرالی است. وقتی دکتر شریعتی در آغاز کتاب ""حسن و محبوبه"" نسبت به ""آزادی‌های لیبرالی"" اظهار نفرت می‌کند، از جناب علم‌الهدی چه انتظاری می‌توان داشت؟ شریعتی از پاریس به ایران برگشته بود و از چنان آزادی‌هایی بیزار بود. آقای علم‌الهدی که احتمالا هیچ وقت در هیچ یک از کشورهای لیبرال دنیا زندگی نکرده است.
  غرض اینکه، لیبرالیسم‌ستیزی ما ریشه‌های روشنفکرانه هم دارد. اکبر رادی روشنفکری سکولار بود ولی در نوشته‌هایش، مثلا در کتاب ""مکالمات""، نفرت عمیق خودش را نسبت به آزادی‌های لیبرالیستی بروز داده است.
  مرحوم آل‌احمد هم در بسیاری از آثار خود، بویژه در کتاب ""غربزدگی""، مخالفتش را با ترویج آزادی‌های اجتماعی و فرهنگی غربی در جامعۀ ایران بروز داده است. وقتی که شریعتی و آل احمد و رادی و کثیری از روشنفکران سکولار به دلیل امپریالیسم‌ستیزی، تیشه به ریشۀ نازک لیبرالیسم در این دیار می‌زدند، چه جای عجب که روحانیون انقلابی برای آزادی‌های لیبرالیستی مجلس ختم هم برگزار کنند؟
  وقتی هم که چنین آزادی‌هایی بدتر از کفر ابلیس قلمداد شوند، معلوم است که ایران نمی‌تواند میزبان جام جهانی یا مسابقات المپیک باشد. در چنین شرایطی، ایران بزرگ باید به قطر کوچک کمک کند برای برگزاری هرچه باشکوه‌تر جام جهانی در قطر. قطر هم احتمالا نیازی به کمک ما نخواهد داشت. کشوری که میزبانی جام جهانی را از فیفا گرفته، از پس برگزاری‌اش هم برمی‌آید.
  اصلا لیبرالیسم به جهنم. امکانات بعضا لیبرالیستی فقه سنتی را هم نادیده می‌گیریم. ولی این واقعیت تلخ را چطور باید نادیده بگیریم که امسال جام جهانی در قطر برگزار می‌شود و دهها هزار زن و مرد اروپایی و آمریکایی و آسیایی و آفریقایی تماشاگر مسابقات فوتبال در ورزشگاه‌های قطر خواهند بود، ولی در ایران هنوز عده‌ای مخالف حضور زنان در ورزشگاه‌ها هستند؟
  در دهۀ 1360، کشورهای عربی منطقه در اخبار صداوسیما و ادبیات مقامات سیاسی کشور ما، ""کشورهای مرتجع منطقه"" قلمداد می‌شدند. تا همین چند سال قبل که زنان در عربستان حق رانندگی نداشتند، رسانه‌های اصولگرا این فقدان حق را به درستی نشانۀ ارتجاع حکومت عربستان می‌دانستند.
  اما ""ارتجاع"" بالاخره واژه‌ای است که مدلولاتی دارد. سیاسیون و انقلابیون محترم ما باید به این سوال جواب دهند که وقتی از ""کشورهای مرتجع منطقه"" حرف می‌زدند، دقیقا چه چیزهایی را نشانۀ ارتجاع این کشورها می‌دانستند؟
  احتمالا محرومیت زنان از پاره‌ای از حقوق بدیهی زنان در همه جای دنیا، یکی از نشانه‌های این ارتجاع محسوب می‌شد. همین الان حکومت طالبان دقیقا به همین دلیل مرتجع محسوب می‌شود. چه فرقی دارد که حکومت طالبان جلوی درس‌خواندن زنان را بگیرد یا فلان حکومت عربی مانع رانندگی زنان شود؟
  از طالبان که بگذریم، به نظر می‌رسد ""کشورهای مرتجع منطقه"" در بعضی زمینه‌ها از شر ارتجاع خلاص شده‌اند و از برخی جهات از ما پیشی گرفته‌اند. نمونه‌اش همین حضور زنان در ورزشگاه‌ها است.
  این چه فخری برای ایران اسلامی است که چهار تا کشور نوظهور خاورمیانه به ما بخندند که زنان جامعۀ ایران حق ندارند به ورزشگاه‌ فوتبال بروند؟ مگر این جامعه اسلامی نیست؟ قبل از انقلاب این جامعه اسلامی بود و بعد از انقلاب هم که ظاهرا اسلامی‌تر شده. پس چرا برخی از روحانیان نسبت به مردم مسلمان ایران اسلامی این قدر بدبین‌اند؟

  مگر کسانی که به ورزشگاه می‌روند، مسلمان نیستند؟ مگر پلیس حکومت اسلامی در ورزشگاه آزادی مستقر نیست؟ اکثر تماشاگران ورزشگاه آزادی پس از انقلاب به دنیا آمده‌اند و هر روز بینندۀ برنامه‌های صداوسیمای جمهوری اسلامی بوده‌اند. پس چرا آقایان این قدر به این جوانان بدبین هستند و احساس می‌کنند که رفتار این جوانان فاصله‌ای نوری با ""رفتار اسلامی"" دارد؟
  اگر بین ایران اسلامی و ""کشورهای مرتجع منطقه"" تفاوتی هست، این تفاوت در دنیای ورزش هم باید به چشم آید. ارتجاع برچسبی نیست که فقط بر پیشانی دیگران بچسبد. مدلولات و مصادیقی دارد که می‌تواند در کار و بار هر حکومتی دیده شود و به مشروعیت آن حکومت لطمه بزند.
  اینکه یک حق بدیهی زنان را به رسمیت بشناسیم و به ریش ""مرتجعین منطقه"" بخندیم که چرا چنین حقی را به رسمیت نشناخته‌اند، به کار جدل می‌آید اما دردی را دوا نمی‌کند؛ چراکه مرتجعین منطقه هم می‌توانند به ریش ما بخندند که حق ورود زنان به ورزشگاه‌ها را به رسمیت شناخته‌اند و ما چنین حقی را برای زنان قائل نیستیم. ریشخند آنان نیز رافع ارتجاعشان در سایر حوزه‌ها نیست.
  باری، ما فی‌الحال باید از خیر میزبانی جام جهانی و مسابقات المپیک و ... بگذریم. امکانات اقتصادی‌اش را هم نداریم. ولی الان که قطر میزبان جام جهانی است، شایسته است که ""حکومت اسلامی ایران"" هم میزبان ""زنان مسلمان"" در ورزشگاه‌های ""جامعۀ اسلامی ایران"" باشد.
عده‌ای از زنان و دختران مسلمان در جامعه‌ای اسلامی که تحت حاکمیت یک حکومت اسلامی است، می‌خواهند تماشاگر مسابقات فوتبال باشند. تماشاگر و فوتبالیست و جامعه و حکومت، همگی مسلمان و اسلامی‌اند.
  باور کنید که حادثۀ فجیعی رخ نخواهد داد. بعد از 90 دقیقه سوت پایان بازی به صدا درمی‌آید و همگی در کمال امنیت به خانه‌هایشان برمی‌گردند. رأفت اسلامی در چنین جاهایی نیز باید به کار آید.
  در میان زنان و دختران فوتبال‌دوست جامعۀ ایران، عده‌ای که وضع مالی خودشان یا خانواده‌شان بهتر است، احتمالا پاییز امسال به قطر می‌روند و چند مسابقۀ جام جهانی را از نزدیک تماشا می‌کنند. راه ندادن زنان و دختران ایرانی به ورزشگاه‌های داخل کشور، عملا یعنی سخت‌گیری با زنان و دخترانی که زندگی مرفهی ندارند. و این خلاف رأفت و زایندۀ نفرت است.
  این دخترانی که می‌خواهند برای اولین بار در عمرشان تماشاگر یک مسابقۀ فوتبال باشند، تقریبا همگی مسلمان و شیعه‌اند و با اخلاق ایرانی-اسلامی به هیچ وجه بیگانه نیستند. از آن‌ها نترسیم. آن‌ها قابل اعتماد و شایستۀ احترام‌اند. سخت‌گیری با آن‌ها نه نشانۀ رأفت با آن‌هاست نه نشانۀ حرمت نهادن به آن‌ها.
یک محتوا بخوانید، یک میلیون تومان جایزه ببرید                           ",https://www.asriran.com/003UzR
834116,۱۴۰۱/۰۱/۲۰,ورزشی,عکسی که محمد بنا با آن به فرنگی کاران انگیزه می‌دهد (فیلم),اقدام جالب محمد بنا، سرمربی تیم ملی کشتی فرنگی، در چاپ عکس محمدرضا گرایی روی پیراهنش برای انگیزه دادن به فرنگی کاران کشورمان در اردوی تیم ملی را ببینید.,کد ویدیو  دانلود    فیلم اصلی                                     ,https://www.asriran.com/003UzU
834119,۱۴۰۱/۰۱/۲۰,اجتماعی ,هشدار جدی به تهرانی‌ها؛ امروز در فضای باز ورزش نکنید,از تبعات تنفس ذرات معلق کمتر از ۱۰ میکرون به بیماری‌های قلبی و ریوی، کاهش سیستم ایمنی بدن در مقابل بیماری‌ها، از بین رفتن بافت‌های ریه، آسم کودکان، مرگ و میر زود رس و سرطان می‌توان اشاره کرد.,"با توجه به شرایط نامناسب هوای تهران و کاهش چشمگیر کیفیت آن، توصیه می‌شود که امروز (۲۰ فروردین) در تهران مسابقات ورزشی برگزار نشود و افراد از انجام ورزش در فضای باز پرهیز کنند.

به گزارش ایسنا، در پی اعلام اداره کل هواشناسی تهران مبنی بر وزش باد شدید، گاهی خیلی شدید همراه با خیزش موقت گرد و خاک در بعضی ساعات به‌ویژه در نیمه جنوبی استان، کیفیت هوای تهران افت چشمگیری پیدا کرد، به‌گونه‌ای که بر اساس اطلاعات شرکت کنترل کیفیت هوای تهران، کیفیت هوای پایتخت در شرایط «خطرناک» قرار گرفت و آلاینده شاخص نیز ذرات معلق کمتر از ۱۰ میکرون گزارش شد.
از تبعات تنفس ذرات معلق کمتر از ۱۰ میکرون به بیماری‌های قلبی و ریوی، کاهش سیستم ایمنی بدن در مقابل بیماری‌ها، از بین رفتن بافت‌های ریه، آسم کودکان، مرگ و میر زود رس و سرطان می‌توان اشاره کرد.
با این وجود شب گذشته، در کمیته اضطرار آلودگی هوای تهران که با حضور استاندار تهران در استانداری تهران برگزار شد بر عدم برگزاری مسابقات ورزشی و ورزش در فضاهای باز تاکید شد.
بر این اساس به افراد توصیه می‌شود که در فضای باز از انجام ورزش پرهیز کنند و اگر قصد انجام تمرین ورزش و فعالیت بدنی دارند در منزل این مساله را مدنظر قرار دهند. همچنین در صورتی که قرار است امروز مسابقه ورزشی برگزار شود بهتر است در راستای لغو آن و برگزاری آن در موعد زمانی دیگری اقدام کرد تا سلامت ورزشکاران با خطر مواجه نشود.
                           ",https://www.asriran.com/003UzX
834115,۱۴۰۱/۰۱/۲۰,اجتماعی ,وداع با سربازان جنگ در اوکراین (فیلم),,"کد ویدیو  دانلود    فیلم اصلی          
 
عصر ایران؛ ""واسیل واشِوانی"" ستوان برجسته اوکراین در هشتمین روز جنگ با روسیه کشته شد. او یک سرباز و چترباز 28 ساله ارتش اوکراین بود. به خاطر نبرد سنگین منطقه ""میکولایِو"" پیدا کردن و فرستادن جسد او برای خانواده اش 5 روز طول کشید. خانواده خواستار دفن ""واسیل"" در روستایشان در غرب اوکراین شده اند. در حالیکه کاروان تشیع جنازه مایل‌ها پیش می‌رود، روستائیان در دو سمت جاده جمع شده و ادای احترام می‌کنند.
                            ",https://www.asriran.com/003UzT
834114,۱۴۰۱/۰۱/۲۰,اجتماعی ,تصاویری از دستگیری هندوانه‌دزد‌های مرز شلمچه (فیلم),سارقینی که با زورگیری و سرقت از کامیون‌های حاملِ بار در مرز شلمچه موجب ایجاد ناامنی در منطقه شده بودند با سرعتِ عمل نیروی انتظامی دستگیر شدند.,کد ویدیو  دانلود    فیلم اصلی                                     ,https://www.asriran.com/003UzS
834117,۱۴۰۱/۰۱/۲۰,سیاست خارجی,اعتماد: رئیسی با برجام و روسیه چه خواهد کرد؛ با وزرای خیال پرداز خود چطور؟,این تصور که امریکا به توافق با ایران نیازمند است، هم درست است و هم غلط. مهم‌ترین خطای استراتژیک ارزیابی ناموزون از قدرت خود و دشمن است. نه باید خود را خیلی دست بالا گرفت و نه حق داریم دشمن خود را تحقیر کرده و دست‌کم بگیریم.,"اعتماد نوشت: ایران درگیر دو بن‌بست اساسی در مناسبات خارجی خود شده است. مذاکرات برجام و نحوه تداوم مناسبات خود با روسیه پس از جنگ اوکراین.
 
اگر همه مستنداتی که سراغ داریم، گویای آن باشد که موضوع خروج سپاه از لیست تروریسم تنها عامل عدم احیای برجام است و روسیه در این رابطه مدخلیتی ندارد، شاید سخن مستدلی باشد، اما با واقعیت‌های میدانی ناسازگار است. بدیهی است ایران نباید و نمی‌تواند بدون رفع تحریم‌هایی علیه بیت رهبری و سپاه پاسداران به عنوان یک ارتش رسمی و حقوقی کشور، به توافق بازگردد اما نباید فراموش کرد که سپاه درگیر تحریم‌های چندلایه و چندوجهی است. 
 
آنچه در مذاکرات مطرح است، تحریم‌های مربوط به حوزه برجام است. از منظر پرستیژ برای ایران اهمیت دارد که سپاه از لیست تروریسم خارج شود اما همه می‌دانیم دیگر تحریم‌ها بر جای خود باقی خواهند ماند. مقامات ایران با آگاهی از این امر به دنبال حفظ پرستیژ ملی خود هستند. دولت امریکا اگر صادق باشد، باید به این دغدغه احترام بگذارد.
 
اما روسیه مشکل بزرگ‌تری است. اگر سفر جناب عبداللهیان به مسکو موفق بوده باشد، معنایش آن خواهد بود که روسیه نمی‌تواند چیزی فراتر از برجام طلب کند. بر این باورم که ایران هیچگاه از سیاست نه شرقی و نه غربی به‌طور کامل عدول نکرده- هرچند خطاهای استراتژیک بسیاری مرتکب شده-آنچه تصویر ناروشن از مناسبات برخورنده ایران و روسیه را به تصویر می‌کشد، توازن ناموزون در دشمنی با غرب و ایالات متحده است. ذات حکومت ایران به روسیه اعتماد مطلق ندارد. 
 
این تصور که امریکا به توافق با ایران نیازمند است، هم درست است و هم غلط. مهم‌ترین خطای استراتژیک ارزیابی ناموزون از قدرت خود و دشمن است. نه باید خود را خیلی دست بالا گرفت و نه حق داریم دشمن خود را تحقیر کرده و دست‌کم بگیریم. 
 
داستان روسیه و خطای راهبردی‌اش نشان داد که چگونه ارزیابی‌های فریبنده تلاش 30 ساله یک حکومت را بر باد می‌دهد. امریکا همان‌قدر به برجام نیازمند است که ایران. اما هرچه به جلوتر می‌رویم، هزینه توافق امریکا با ایران بالاتر می‌رود. گذشت زمان به ضرر ماست. انتخابات کنگره و اعطای امتیازات سیاسی از سوی کاخ سفید هر روز با محدودیت‌های بیشتری روبرو می‌شود. 
 
نامه 17 نماینده دموکرات کنگره نشان می‌دهد که برجام به‌تدریج اهمیت راهبردی خود را از دست می‌دهد. برای ایران هم در شرایطی که روسیه قرار دارد، بازگشت به برجام هم به تثبیت برتری ما در منطقه کمک می‌کند و هم می‌تواند برای روسیه فضای تنفس ایجاد کند؛ لذا توافق برای طرفداران سیاست روسیه در ایران هم می‌تواند مفید باشد!
 
دولت رییسی بر انبانی از وعده‌های متزاید نشسته است. بدون توافق به نظر نمی‌رسد بتوان چندان به توفیق این دولت امید بست. این نگرانی وقتی بیشتر می‌شود که به کابینه که با طیفی از وزرای با طبع خیالپردازی! شکل یافته، نظر افکنیم.                           ",https://www.asriran.com/003UzV
834103,۱۴۰۱/۰۱/۲۰,فرهنگی/هنری,موقعیت مهدی: هالیوودیسم اسلامی,"آدمیزاد ضعف و قوت دارد. یکسره قوت نیست. اما مهدی باکری در ""موقعیت مهدی""، عاری از ضعف و خطاست. موجودات فاقد ضعف و خطا، آدمیزاد نیستند؛ فرشته‌اند.","عصر ایران؛ هومان دوراندیش-  فیلم ""موقعیت مهدی"" قطعا فیلمی خوش‌ساخت و دیدنی است و به این معنا فیلم خوبی است اما این فیلم از ""کلیشه‌های جنگ"" فراتر نمی‌رود و در واقع حرف تازه‌ای برای گفتن ندارد.
  اگر از تحسین‌های اغراق‌آمیزی که نصیب ""موقعیت مهدی"" شد بگذریم، باید گفت که این فیلم مبتنی است بر همان انگاره‌های کلیشه‌ای دوران جنگ؛ با این تفاوت که آن محتوای رسمی و تکراریِ ملال‌آور را در فرم و قالبی قابل قبول (و البته نه بسیار جذاب) تحویل تماشاگر می‌دهد که ملال‌آور نیست.
  ""فیلم خوب""، اگر به حداقل‌ها قانع باشیم، باید فرم و ساختار قابل دفاعی داشته باشد. مرحوم آوینی فیلم ""مسافران"" بیضایی را از حیث فرم ضعیف نمی‌دانست، ولی با نظر به محتوا، آن فیلم را ضعیف و مصداق یک ""فیلم بد"" می‌دانست.
  اما اگر به محتوا کاری نداشته باشیم، یعنی رای خودمان دربارۀ نیک و بد امور عالم را کنار بگذاریم، می‌توانیم بسیاری از ""فیلم‌های بد"" را مصداق فیلم خوب بدانیم. عین شعری که برای فلان دیکتاتور سروده شده و ما محتوای آن را مزخرف و نامربوط می‌دانیم، ولی قبول داریم که ساختارش محکم و هنرمندانه است.
  از حیث محتوا، فیلم ""موقعیت مهدی"" همان تصویر کلیشه‌ای از ""رزمندگان اسلام"" را بازتولید می‌کند. مردی نجیب، سربه‌زیر، دخترندیده، که در اولین نگاه عاشق می‌شود، ایثارگر و جان‌برکف، فارغ از هرگونه منیّت و نفسانیت، فانی در هدف یا فانی فی الله، کسی که مصالح نظام و انقلاب را به هرگونه مصلحت شخصی ترجیح می‌دهد و ...
  تصویری که از مهدی باکری در فیلم ""موقعیت مهدی"" ترسیم می‌شود، مبتنی بر این ویژگی‌های شخصیتی است. این تصویر از ""رزمندگان اسلام"" را فرج‌الله سلحشور و سایر فیلمسازان ""دفاع مقدس"" نیز در دهه‌های 60 و 70 هم ترسیم می‌کردند، ولی چون اکثر آن فیلم‌ها از حیث فرم و ساختار ضعیف بودند، چنگی به دل نمی‌زدند.
  شخصیت‌پردازی جذاب‌تر، قطعا نقطۀ قوت ""موقعیت مهدی"" نسبت به فیلم ""پرواز در شب"" فرج‌الله سلحشور است. اما این حسن و امتیاز، نافی این نقد اساسی نیست که ""موقعیت مهدی"" حرف تازه‌ای برای گفتن ندارد و همان کلیشه‌های ""دوران دفاع مقدس"" را بازتولید می‌کند.
  مثلا در سریال ""مختارنامه""، کیان ایرانی که از سرداران مختار بود، پس از کشتن شمر، گرفتار غرور شد و از سر غروری که دامنگیرش بود، در پی کشتن حرمله هم بود ولی حرمله زودتر از راه رسید و زن و بچۀ کیان را کشت و مختار این فاجعه را تاوان غروری دانست که کیان دچار آن شده بود.
  فارغ از صحت و سقم و چند و چون این ماجرا، میرباقری در سریال ""مختارنامه"" می‌کوشد تصویری انسانی و زمینی از شیعیان به دست دهد. یعنی از آن‌‌ها تصویر انسان‌هایی را ترسیم می‌کند که در کنار نقاط قوت، نقاط ضعف هم داشتند و یکسره شایان ستایش نبودند بلکه نقدهایی اساسی هم به شخصیت و سلوکشان وارد بوده است.
  اما در ""موقعیت مهدی""، ما با قهرمانی مواجهیم که گویی از آسمان به زمین آمده و هیچ خبط و خطا و ضعف و لغزشی در کار او نیست. به عبارت دیگر ""موقعیت مهدی""، مهدی باکری را انسانی نشان می‌دهد که یکسره شایستۀ ستایش و تحسین است. گویی که اساسا هیچ نقدی به او وارد نیست.
  این نوع شخصیت‌پردازی از رزمندگان جنگ ایران و عراق، اگر در دورانی صورت می‌گرفت که جنگ در جریان بود، می‌توانستیم بگوییم که کارکرد تبلیغاتی یا حتی ملی دارد. یعنی قرار است مردان عمدتا جوانی که فیلم را تماشا می‌کنند، قهرمانانی بی عیب و نقص را ببینند که فقط شایستۀ تجلیل‌اند و میل به تکریم از سوی دیگران، که جزو امیال اساسی آدمی است، موجب شود که تماشاگران فیلم، این رزمندگان را الگو قرار دهند و همانند آنان راهی جبهه‌های جنگ شوند.
  اما الان 34 سال است که جنگ ایران و عراق تمام شده است. اگر قرار باشد الان نیز مثل آن دوران با فیلم‌های جنگی‌ای روبرو باشیم که قهرمانانی یکسره قابل تحسین دارند، نهایتا با نوعی ""هالیوودیسم اسلامی"" سر و کار خواهیم داشت.
  در چند دهۀ اخیر طبیعتا کیفیت فیلسمازی در ایران ارتقا پیدا کرده. یعنی شاهد تکنیک در سینمای ایران بوده‌ایم. هالیوودیسم اسلامی فیلم‌هایی خوش‌ساخت و خوش‌تکنیک تحویل تماشاگر می‌دهد که قهرمان‌پروری رکن رکین آن‌هاست.
  البته در هالیوود، گاهی نیمچه نقد و مختصر نقطه‌ضعفی در قهرمان فیلم می‌بینیم برای اینکه جذابیتش بیشتر شود؛ ولی در ""موقعیت مهدی"" هیچ نقطه‌ضعفی در شخصیت و سلوک مهدی باکری نیست.

  کاملا پیداست که هادی حجازی‌فر شیفته و مجذوب رزمندگان آن دوران است و آن‌ها احتمالا قهرمانان دوران تکوین شخصیتش بوده‌اند. البته هر کسی حق دارد شیفتۀ کسانی باشد که آن‌ها را قابل ستایش یافته است؛ ولی شخصیت‌پردازی بر مبنای شیفتگی محض، معمولا عمق چندانی پیدا نمی‌کند.
  اگر کسی شیفتۀ آلبرت اینشتین باشد و دربارۀ او فیلمی بسازد که اینشتین را شخصیتی مطلقا قابل ستایش نشان دهد، آن فیلم هر چقدر هم از حیث فرم و ساختار و تکنیک قابل قبول باشد، باز چیزی اساسی کم دارد و آن ترسیم چهره‌ای ""واقعا انسانی"" از اینشتین است.
  در ""موقعیت مهدی"" نیز ما با ""چهره‌ای واقعا انسانی"" از مهدی باکری روبرو نمی‌شویم بلکه با مردی ""فرشته‌گون"" مواجهیم که فقط شایستۀ ستایش است و بس. بدیهی است که فیلمی با این درونمایه، برد و نفوذ چندانی پیدا نمی‌کند و مثل فیلم‌های ""چ"" یا ""بادیگارد"" حاتمی‌کیا، حداکثر یک ""فیلم جذاب"" قلمداد می‌شود که ارزش یک بار دیدن را دارد ولی نمی‌تواند تاثیری تکان‌دهنده و تامل‌برانگیز و ماندگار بر طیف وسیعی از تماشاگرانش بگذارد.
  آیا فیلم ""چ"" خدمت چندانی به مصطفی چمران کرد؟ ""موقعیت مهدی"" هم کار مهمی برای مهدی باکری نخواهد کرد. ""موقعیت مهدی"" فراموش خواهد شد؛ برخلاف ""گوزن‌ها""؛ چراکه ""قدرت"" در گوزن‌ها، آدمیزاد بود. آدمیزاد ضعف و قوت دارد. یکسره قوت نیست. اما مهدی باکری در ""موقعیت مهدی""، عاری از ضعف و خطاست. موجودات فاقد ضعف و خطا، آدمیزاد نیستند؛ فرشته‌اند.
  سرپیچی مهدی باکری از قبول دستور مقامات نظامی مافوقش، که به او امر کرده بودند خط مقدم را رها کند و به عقب برگردد، هم از حیث نظامی و هم از جنبۀ روانکاوانه جای نقد و واکاوی داشت؛ ولی شیفتگی حجازی‌فر نسبت به باکری، به او اجازه نداده که نگاهی نقادانه به امتناع مهدی باکری از پذیرش دستور رها کردن خط مقدم داشته باشد.
  با این حال باید انصاف داد که سکانس اعلام آمادگی حمید باکری برای نوشتن توبه‌نامه، کلیشه‌های جنگ را شکسته است و از این حیث، حجازی‌فر در فیلمش یکبار موفق شده از کلیشه‌های دوران ""دفاع مقدس"" فراتر رود.
  علی باکری، برادر بزرگتر مهدی و حمید، جزو اعضای رده‌بالای سازمان مجاهدین خلق بود که در فروردین 1351 در 29 سالگی اعدام شد. ظاهرا حمید باکری تحت تاثیر شخصیت و موقعیت علی، به سازمان مجاهدین خلق گرایش داشته یا دست کم مظنون به داشتن چنین گرایشی بوده. او به همین دلیل از فعالیت در سپاه عزل می‌شود و به جهاد سازندگی می‌رود ولی به اصرار مهدی باکری، با نوشتن یک توبه‌نامه به سپاه برمی‌گردد.
  در سکانس توبه‌نامه‌نویسی، حمید باکری اعلام می‌کند که از افکار احتمالا ناروایش در گذشته‌ توبه کرده و نیز از هر فکر ناروایی که در آینده به سراغش آید، پیاپیش توبه می‌کند! از حیث فراتر رفتن از ""تصویر قدسی و عاری از نقد"" رزمندگان جنگ، این سکانس ""موقعیت مهدی"" متفاوت‌ترین سکانس فیلم حجازی‌فر است. ولی بعد از این سکانس، دیگر همه چیز کلیشه‌ای است اگرچه خوش‌ساخت و دیدنی.
  در سکانس منتهی به شهادت مهدی باکری نیز، فیلمساز تاکید پررنگی دارد بر اینکه همه به مهدی باکری گفتند برگرد عقب، ولی او برنگشت. از بالا دستور می‌رسد که برگرد، معاونان و حتی سربازان رده‌پایینش از او می‌خواهند که برگردد عقب، ولی او حاضر به این کار نمی‌شود؛ می‌ماند و شهید می‌شود. خلاصه حجازی‌فر به نحو گل‌درشتی تاکید می‌کند که مهدی باکری حاضر به ترک صحنۀ درگیری نشد و سربازانش را تنها نگذاشت. گویی که تماشاگر فاقد هوش کافی است و اگر یکی دو بار به مهدی باکری گفته شود از بالا دستور داده‌اند که برگردی عقب، تماشاگر ملتفت و شیرفهم نمی‌شود که مهدی باکری ازخودگذشتگی کرده و قید جانش را زده است. چنین تاکید غلیظی، قطعا جزو نقاط ضعف فیلم است.
  در فیلم‌های جنگی دهۀ 60، زن و فرزند رزمندگان نقش مهمی نداشتند ولی در ""موقعیت مهدی""، همسر او و همسر برادرش نقش قابل توجهی در فیلم دارند. این تاکید بر خانواده هم احتمالا از سینمای آمریکا به ""موقعیت مهدی"" راه یافته است. و البته از نقاط قوت فیلم است اما به هر حال عنصری آمریکایی است.
  در بسیاری از فیلم‌های آمریکایی مرتبط با جنگ، خانواده نقش مهمی دارد. نمایش زن و فرزند سرباز آمریکایی، تاثیر بسزایی در همدلی تماشاگر با او و با ارزش قلمداد شدن هدفی که او برایش می‌جنگد، دارد. این عنصر هالیوودی مثلا در فیلم‌های ""عقاب‌ها"" و ""کانی‌مانگا"" و ""آخرین شناسایی"" وجود نداشت و در فیلم ""آژانس شیشه‌ای"" هم به نحوی زیرپوستی وجود داشت ولی در موقعیت مهدی به شکل پررنگ و موثری وجود دارد و فیلم را به سهم خودش دلنشین کرده است.
  فرم و تکنیک قابل قبول تا حد زیادی محصول ورق خوردن دفتر روزگار و پیشرفت کلی سینمای ایران است. این ویژگی وقتی توام می‌شود با قهرمان‌پروری و خانواده‌گرایی و قدیس‌سازی، در مجموع شاهد فیلمی هالیوودی هستیم که درونمایه‌ای اسلامی دارد.
  چنین فیلمی، قطعا به تنهایی نمی‌تواند تاثیر فرهنگی دلخواه حامیان ایدئولوژیکش را داشته باشد ولی اگر نوعی هالیوودیسم اسلامی در ""سینمای دفاع مقدس"" شکل بگیرد و سلسله‌ای از فیلم‌های شبه‌هالیوودی مبتنی بر عناصر اسلامی-شیعی در سینمای ایران تولید شوند، تاثیر مذکور ممکن است تدریجا حاصل شود                           ",https://www.asriran.com/003UzH
834111,۱۴۰۱/۰۱/۲۰,اجتماعی ,آموزش باکیفیت برای ۱۵ میلیون یا مدال المپیاد برای ۱۰ نفر؟ + فیلم,ایران از ۱۹۸۵ در المپیادهای جهانی شرکت داشته و در مجموع ۵۰ مدال طلا کسب کرده؛ در حالی‌ که فنلاند از ۱۹۶۵ تاکنون تنها ۱ مدال طلا کسب کرده اما رتبه کیفیت آموزشی این کشور در ده سال گذشته تک رقمی بوده.,"کد ویدیو  دانلود    فیلم اصلی          
دکتر مرتضی نظری،تحلیل‌گر مسائل نظام آموزشی می گوید: نظام‌های آموزشی موفق مانند فنلاند، سنگاپور و کره جنوبی همه اعصاب و روان جامعه را صرفِ ماراتن نفس‌گیر المپیادها ننموده و اصول و اولویت‌های آموزش را به پای مدال‌آوری فدا نکردند. بماند که حدود ۷۵ درصد دانش‌آموزان دارای مدال طلای المپیاد ایران را ترک کرده‌اند.
مدال‌آوری در جای خود ارزشمند است اما آیا ما در دسترسیِ برابر «همه دانش‌آموزان ایران» از جمله دانش‌آموزان عشایری، روستایی و مناطق کم برخوردار به فرصت‌ها و امکانات آموزشی موفق عمل کردیم؟
آیا رتبه ضعیف ایران در آزمون‌های بین المللی خواندن، نوشتن و سواد علوم و ریاضی جای تأمل ندارد؟ آیا افزایش بیسوادی سفید و فقر مهارتی در جوانان نگران کننده نیست؟اولویت کجاست؟                           ",https://www.asriran.com/003UzP
834112,۱۴۰۱/۰۱/۲۰,اقتصادی,طراحی یک ساختمان به شکل تپه شنی و با امکان نیرو گرفتن از انرژی خورشید (+عکس),ZHA از این ساختمان به عنوان “دفتر آینده” یاد می‌کند و می‌گوید که ساختمان دارای یک سیستم مدیریت هوشمند است که نور و دما را بسته به زمان روز تنظیم می‌کند.,"سایت پزشک نوشت: طراحی زاها حدید از دل صحرا سر برخواهد آورد.
 
دفتر مرکزی Beeah که توسط خود زاها حدید طراحی شده بود، در چشم انداز صحرا، به خوبی خودنمایی می‌کند. این ساختمان با ظاهر چشم نواز خود با ویژگی‌های طراحی پایدار و مصرف پایین انرژی به زودی به بهره برداری می‌رسد.
 
ساختمان در در صحرای الساجا، در شارجه امارات متحده عربی، ساخته شده و دفتر مرکزی Beeah است و توسط خود معمار فقید -زاها حدید- طراحی شده بود، اما اجرای پروژه توسط شریک و رئیس فعلی گروه معماران‌ زا‌ها حدید، پاتریک شوماخر محقق شده.
 
شکل آینده‌نگر و منحنی‌های بتنی مطمئن آن به شکل تپه‌های شنی روان پیرامونش، ترکیب خوبی ایجاد کرده و با مناظر اطراف هماهنگ است.
 
در طراحی ترتیبی داده شده تا همه فضا‌های داخلی با نور روز  روشن شود و چشم انداز‌ کافی داشته باشد و در عین حال نور شدید باعث آزار کارکنان . ساختمان دو قسمت با شکل ظاهری دو تپه شنی دارد. جایگاه اصلی مدیریتی شرکت، بخش‌های عمومی و اداری با حیاط مرکزی به هم متصل می‌شوند. نوعی ” تعریف یک واحه در داخل ساختمان که جزء لاینفک استراتژی تهویه طبیعی آن است. ”
 
بازدیدکنندگان با عبور از یک گنبد بزرگ وارد ساختمان ۹۰۰۰ متر مربعی می‌شوند. قسمت اعظم فضای داخلی را فضای اداری با پلان باز اشغال کرده است، به علاوه حیاط مرکزی، اتاق‌های جلسه، مرکز بازدیدکنندگان با کاربری متعدد، و سالن نمایش وجود دارد.
 
ZHA از این ساختمان به عنوان “دفتر آینده” یاد می‌کند و می‌گوید که ساختمان دارای یک سیستم مدیریت هوشمند است که نور و دما را بسته به زمان روز تنظیم می‌کند. ساختمان، ابزار‌های همکاری از راه دور و ترکیبی و یک دربان مجازی هم دارد.
 
این پروژه دارای کارآمدی انرژی قابل توجهی  دارد و قرار است استاندارد ساختمان سبز LEED را دریافت کند.
 
علاوه بر تمرکز بر تهویه طبیعی و نور، ساختمان تا حدی با استفاده از مواد بازیافتی ساخته شده و نمای بیرونی فیبر تقویت شده شیشه‌ای آن برای کاهش ورود گرمای خورشید طراحی شده. خنک‌کننده کارآمد انرژی به تنظیم دمای داخلی کمک می‌کند و یک سیستم تصفیه آب در محل، فاضلاب را فیلتر می‌کند. تمام انرژی مورد نیاز از یک نیروگاه خورشیدی بزرگ در نزدیکی آن تامین می‌شود که انرژی را در باتری‌های تسلا ذخیره می‌کند.
 

                                                    
                           ",https://www.asriran.com/003UzQ
834110,۱۴۰۱/۰۱/۲۰,اجتماعی ,ستاد کرونا: احتمال شکل‌گیری موج هفتم کرونا در اواخر فروردین,علی‌رغم توصیه‌هایی که انجمن‌های علمی مختلف برای این موضوع داشتند اما تصمیم بر بازگشایی مدارس گرفته شد. امیدواریم گرم شدن هوا کمک کند که تهویه مدارس بهتر شود و این سبب شود که میزان انتشار ویروس کاهش یابد.,"عضو کمیته علمی ستاد ملی مقابله با کرونا با ابراز نارضایتی از آنچه که کاهش درصد رعایت پروتکل‌های بهداشتی در کشور خواند، گفت: احتمالا از اواخر فروردین ماه موج هفتم آغاز شده و پیک آن به اواخر اردیبهشت برسد؛ البته امیدوارم پیش‌بینی ما اشتباه باشد و ابتلاهای رخ داده و واکسیناسیون کمک کند و مردم ایمن باشند.
 
دکتر سید احمد طباطبایی در گفت‌وگو با ایسنا،‌ با بیان اینکه شرایط کرونا را در کشور مناسب نمی‌بینم، گفت: در بازدیدهایی که در تعطیلات نوروز از برخی نقاط داشتم شاهد بودم که درصد رعایت پروتکل‌های بهداشتی بسیار کاهش یافته است و گرچه ادعا شده بود که در طول نوروز حفظ فاصله فیزیکی و استفاده از ماسک و... بررسی می‌شود اما این موضوع در مجامع عمومی همچنان بدون نظارت ادامه داشت و مهمانی‌ها و دورهمی‌ها هم برقرار بودند.
 
وی افزود: افراد جدیدی ظرف چند روز گذشته علامت‌دار شدند که مجبور شدیم دستور ایزولیشن و یا سایر درمان‌ها را به آنها بدهیم. وقتی تعداد بیماران افزایش یابد طبیعی است که در میان آنها بیماران مشکل‌دار هم پیدا خواهد شد؛ بنابراین پیش‌بینی خوبی از روزهای پیش‌رو نداریم هرچند که هنوز امیدوارم این پیش‌بینی اشتباه باشد و دچار شرایط سخت نشویم. در حال حاضر نقاطی از دنیا با پیک‌های جدیدی از سویه‌ جدید کرونا روبرو هستند و ما هم از دنیا پیروی کردیم. هر اتفاقی که در هر نقطه دیگر دنیا رخ داد، پس از مدتی در کشور ما هم بروز پیدا کرد و این موضوع را در گسترش شیوع سویه دلتا و امیکرون هم شاهد بودیم.
 
او درباره احتمال وقوع موج هفتم کرونا،‌ بیان کرد: به طور معمول حدود یک تا یک ماه‌ونیم بعد از عدم رعایت‌ها و آزادسازی‌ها، موج‌ها شکل می‌گرفتند و احتمالا از اواخر فروردین ماه موج هفتم آغاز شده و پیک آن به اواخر اردیبهشت برسد. البته امیدوارم پیش‌بینی ما اشتباه باشد و این حد از ابتلاهای رخ داده و واکسیناسیون به ما کمک کند و مردم ایمن باشند.
 
دبیر بورد ریه اطفال کمیته علمی ستاد ملی مقابله با کرونا درباره بازگشایی حضوری مدارس بدون دو پیش‌شرط تزریق واکسن و حفظ فاصله فیزیکی‌، اظهار کرد: علی‌رغم توصیه‌هایی که انجمن‌های علمی مختلف برای این موضوع داشتند اما تصمیم بر بازگشایی مدارس گرفته شد. امیدواریم گرم شدن هوا کمک کند که تهویه مدارس بهتر شود و این سبب شود که میزان انتشار ویروس کاهش یابد.
 
وی با اشاره به اینکه درحال حاضر میزان بستری کودکان مبتلا به کرونا در بیمارستان اطفال بسیار کمتر از ماه‌های قبل شده است،‌ تاکید کرد: پیشنهاداتی از سوی کمیته علمی کرونا در زمینه مدارس به ستاد ملی ارائه دادیم. البته وزیر بهداشت در ستاد ملی تنها یک رای دارد و سایر رای‌ها برای بقیه مراکز تصمیم‌گیری است. وزیر بهداشت نظرات کمیته علمی را به ستاد منتقل می‌کند اما یک رای شاید نتواند خیلی موثر باشد.
 
طباطبایی در پایان با اشاره به  ماه مبارک رمضان نیز توصیه کرد: نباید ایجاد واهمه و ترس در مردم داشته باشیم اما باید با تبلیغات رسانه‌ای به مردم هشدار دهیم که هنوز در جامعه خطر انتقال بیماری وجود دارد. بنابراین باید پروتکل‌های بهداشتی رعایت شود. ما بیمارانی داریم که به دلیل شرکت در مهمانی‌ها بدون رعایت نکات بهداشتی بیمار شدند. روزهای گذشته ۱۵ نفر از یک خانواده به کرونا مبتلا شده بودند و به مراکز درمانی مراجعه کرده‌ بودند و این ابتلا تنها به دلیل عدم رعایت یک فرد بیمار بوده است.
 
وی گفت: مهمانی‌های افطاری، شب‌های احیا و تمایل مردم به حضور در اماکن زیارتی را شاهد هستیم و باید همه این رفتارها با احتیاط صورت گیرد. کم شدن تعداد مرگ و میر روزانه به معنای کم شدن خطر بیماری نیست و نباید دچار عادی انگاری شویم. هنوز تعطیلات نوروزی آثار خود را نشان نداده است و حتی ممکن است آثار آن تعطیلات با ترکیب تغییر شرایط در ماه رمضان نیز تشدید شود.                           ",https://www.asriran.com/003UzO
834109,۱۴۰۱/۰۱/۲۰,سلامت,چربی سوزترین مواد غذایی را بشناسید,از آن جا که دارچین خود دارای کالری نیست، می‌توانید به راحتی آن را به قهوه، چای و یا ماست خود بیفزایید و از خواص بی‌نظیر آن بهره‌مند شوید.,"باشگاه خبرنگاران جوان: به طور عمومی مواد غذایی که درصد بالایی آب داشته باشند فضای بیشتری را در معده اشغال می‌کنند. این بدان معنا است که با خوردن مواد غذایی آبدار همانند هندوانه فضای کمی برای مواد غذایی پرکالری باقی خواهند ماند.
 
بهترین راه برای سوزاندن چربی‌های بدن گرفتن رژیم و انجام ورزش است. با این حال، کمتر کسی می‌داند که برخی مواد غذایی می‌توانند به سوزاندن چربی بدن کمک کنند.
 
در این مطلب به بهترین مواد غذایی چربی‌سوز می‌پردازیم:
 
۱- ماست یونانی:
 
این ماست بیش از دو برابر سایر ماست‌ها حاوی پروتئین است. از همین رو، ماست یونانی زمان بیشتری در معده باقی مانده و احساس سیری طولانی مدت به فرد می‌دهد. همچنین بدن کالری بیشتری برای هضم پروتئین نسبت به کربوهیدرات می‌سوزاند. بهتر است از ماست‌های یونانی کم چرب استفاده کنید.
 
۲- دارچین:
 
تحقیقات دانشمندان نشان داده اند دارچین دارای خواص ثبات بخش بر سطح قند خون بدن است. این امر باعث کاهش اشتها به ویژه در بیماران مبتلا به دیابت نوع ۲ می‌شود. از آن جا که دارچین خود دارای کالری نیست، می‌توانید به راحتی آن را به قهوه، چای و یا ماست خود بیفزایید و از خواص بی‌نظیر آن بهره‌مند شوید.
 
۳- فلفل تند:
 
این نوع فلفل دارای ماده شیمیایی به نام کپسایسین است. این ماده با مهار اشتهای فرد و افزایش متابولیسم (سوخت و ساز بدن) به صورت کوتاه مدت بر فعالیت بدن تاثیر می‌گذارد.
 
۴- چای سبز:
 
تحقیقات متعدد نشان داده اند چای سبز با تحریک بدن به سوزاندن چربی بیشتر، به کاهش وزن کمک می‌کند. این چای حاوی کاتچین است که بر متابولیسم تاثیر می‌گذارد.
 
۵- گریپ فروت:
 
این میوه دارای ترکیب جادویی برای سوزاندن چربی نیست؛ اما به ایجاد حس سیری بلند مدت به کاهش مصرف کالری کمک می‌کند. فیبرهای محلول موجود در این میوه فرآیند هضم طولانی‌تری را طی کرده و برای مقابله با یبوست نیز مفید است.
 
۶- هندوانه:
 
به طور عمومی مواد غذایی که درصد بالایی آب داشته باشند فضای بیشتری را در معده اشغال می‌کنند. این بدان معنا است که با خوردن مواد غذایی آبدار همانند هندوانه فضای کمی برای مواد غذایی پرکالری باقی خواهند ماند. این میوه سطح بالایی از ویتامین A و C دارد و سرشار از آنتی اکسیدان لیکوپین است.
 
۷- گلابی
۸- سیب
۹- توت‌ها (توت فرنگی، شاه توت، تمشک، بلوبری)
۱۰- سبزیجات خام
۱۱- سیب زمینی شیرین
۱۲- تخم مرغ
۱۳- قهوه
۱۴- جو دو سر
۱۵- سوپ
۱۶- سالاد
۱۷- سرکه
۱۸- آجیل
۱۹- پف فیل (ذرت بو داده)
۲۰- شیر کم چرب
۲۱- گوشت بدون چربی
۲۲- ماهی
۲۳- حبوبات                           ",https://www.asriran.com/003UzN
834107,۱۴۰۱/۰۱/۲۰,فرهنگی/هنری,10 سال محرومیت از اسکار به دلیل سیلی,آکادمی همچنین به دلیل نحوه مدیریت مراسم پس از این اتفاق و نیز اجازه دادن به اسمیت برای ماندن و دریافت جایزه بهترین بازیگر مرد عذرخواهی کرده است.,"""ویل اسمیت"" بازیگر آمریکایی به دلیل سیلی زدن به مجری مراسم اسکار 2022 در هنگام برگزاری برنامه، به 10 سال از حضور در مراسم اسکار محروم شد. 
به گزارش عصرایران، او در اسکار 2022 برنده جایزه بهترین بازیگر مرد را کسب کرد.
به نوشته یورونیوز، شوخی کریس راک، کمدین آمریکایی و مجری نود و چهارمین دوره مراسم اسکار با ظاهر همسر ویل اسمیت در واقع منشا اصلی بروز این حادثه بود. ویل اسمیت پس از آنکه کریس راک موهای جیدا پینکت، همسر وی را دستمایه شوخی و مزاح خود قرار داد در حین پخش زنده تلویزیونی مراسم با رفتن روی سن به صورت مجری سیلی نواخت.

 آکادمی علوم و هنرهای سینما که برگزیدن نامزدها و برندگان جوایز اسکار از جمله ماموریت‌هایش است روز جمعه اعلام کرد که ویل اسمیت را به مدت ۱۰ سال از حضور در مراسم اسکار و یا هر رویداد دیگر مرتبط با آکادمی محروم می‌کند.
این تصمیم پس از نشست شورای مدیران آکادمی علوم و هنرهای سینما و به دلیل حرکت جنجالی و بحث برانگیز ویل اسمیت در جریان مراسم امسال توزیع جوایز اسکار اتخاذ شده است.
آکادمی علوم و هنرهای سینما که در کنار برگزیدن نامزدها و برگزیدگان جوایزاسکار در زمینه پیشرفت صنعت سینما و توسعۀ علمی، آموزشی و ارتقای شغلی دست‌اندرکاران این صنعت تحقیق و فعالیت می‌کند در بیانیه خود حرکت ویل اسمیت در مراسم اسکار را «غیرقابل قبول و زیان‌بار» توصیف کرده است.
از سوی دیگر ویل اسمیت نیز با انتشار بیانیه‌ای اعلام کرده است که تصمیم آکادمی را در خصوص محرومیت وی از حضور در اسکار می‌پذیرد و به آن احترام می‌گذارد.
 ویل اسمیت پیش‌تر و در پی اتفاق‌هایی که بواسطه حرکت جنجالی وی در زدن سیلی به صورت مجری مراسم اسکار روی داد از عضویت در آکادمی استعفا داده بود.
وی همچنین از اقدام خود اظهار پشیمانی کرده و در بیانیه‌ای گفته بود آنچه در مراسم اسکار انجام داده تکان دهنده و غیرقابل توجیه بوده است. 
آکادمی همچنین به دلیل نحوه مدیریت مراسم پس از این اتفاق و نیز اجازه دادن به اسمیت برای ماندن و دریافت جایزه بهترین بازیگر مرد عذرخواهی کرده است.
آکادمی علوم و هنرهای سینما در بیانیه خود در همین خصوص می‌افزاید: «ما در طول پخش تلویزیونی به اندازه کافی و به شیوه‌ای مناسب نتوانستیم شرایط سالن پس از این اتفاق را مدیریت کنیم و از این بابت متاسفیم.»
در این بیانیه همچنین به نبود آمادگی و کوتاهی در مواجهه با یک اتفاق بی سابقه اشاره و تاکید شده است: «فرصتی پیش روی ما بود تا برای میهانان، بینندگان و خانواده آکادمی در سراسر جهان سرمشق و الگو باشیم اما کوتاهی کردیم.»                           ",https://www.asriran.com/003UzL
834108,۱۴۰۱/۰۱/۲۰,اقتصادی,فرصت و تهدید «تحریم اروپایی علیه نفت و گاز روسیه» برای ایران چیست؟,البته بدیهی است که بروز چنین سناریویی تنها در شرایط رفع تحریم‌‌‌ها و حصول توافق امکان‌‌‌پذیر خواهد بود، هرچند در آن صورت نیز موانع سیاسی که طی دهه‌‌‌ها میان ایران و غرب ایجاد شده می‌‌‌تواند کار را در این زمینه دشوارتر کند.,"دنیای اقتصاد نوشت: گویا روزهایی که روس‌ها بهترین مشتریان انرژی خود را در اروپا می‌یافتند، با ادامه جنگ در اوکراین رو به پایان است و کشورهای اروپایی خواهان فاصله گرفتن از منابع سوخت فسیلی مسکو هستند. روابط شکرآب روسیه و غرب و تغییر موازنه در بازار نفت اما فرصت‌ها و تهدید‌هایی برای صنعت نفت و گاز ایران ایجاد می‌کند. در سناریوی احیای برجام و لغو تحریم‌ها، اروپایی‌ها نفت ایران را به چشم یک فرصت برای کاهش اتکا به روسیه و کنترل رشد افسارگسیخته بهای نفت و تورم می‌بینند. 
 
اما در سناریوی عدم احیای برجام روس‌ها در صورت توقف همکاری با اروپا، روابط خود را با بازارهای سنتی ایران مانند چین و هند تقویت می‌کنند که این امر می‌تواند به مثابه تهدیدی برای سهم نفت ایران از سبد خرید این کشورها و بالاخص چین باشد. چین تنها مشتری قابل اتکای ایران در دوران تحریم‌ها بوده و در صورت عدم احیای توافق هسته‌ای و لغو تحریم‌ها، حضور پررنگ‌تر روسیه در بازار چین می‌تواند جا را برای نفت تحریمی ایران تنگ‌ کند.
 
به نظر می‌‌‌رسد روزهایی که اروپا بهترین مشتری انرژی روسیه بود، رو به پایان است و مسکو اگر بخواهد ابرقدرت نفت و گاز جهانی باقی بماند؛ باید بازارهای جدیدی بیابد، اما گزینه‌‌‌های محدودی در اختیار دارد. چنین شرایطی می‌‌‌تواند برای سایر کشورهایی که از نظر پتانسیل تولید و صادرات نفت خام و گاز طبیعی، در موقعیت برجسته‌‌‌ای قرار دارند، در اروپا یک فرصت بسیار چشمگیر ایجاد کند. 
 
ایران یکی از کشورهایی است که می‌‌‌تواند از این تیرگی روابط مسکو و اروپا در صورت احیای توافق هسته‌‌‌ای و لغو تحریم‌‌‌ها بهره‌‌‌مند شود.البته در طرف مقابل، چنین اتفاقی در اروپا می‌‌‌تواند در سناریوی عدم احیای توافق هسته‌‌‌ای در حکم یک تهدید بالقوه برای جایگاه ایران در بازارهای سنتی هدف خود در آسیا باشد و امکان فروش نفت در دوره تحریم به کشورهایی نظیر چین را محدودتر از گذشته کند.
 
اروپا راه خود را از مسکو جدا می‌‌‌کند؟
 
روسیه بزرگ‌‌‌ترین صادرکننده نفت و گاز طبیعی به بازارهای جهانی است. بر اساس گزارش آژانس بین‌‌‌المللی انرژی، ۴۵ درصد از بودجه فدرال روسیه  در سال ۲۰۲۱ از طریق درآمدهای نفتی و گازی تامین شده است. اداره اطلاعات انرژی ایالات متحده می‌‌‌گوید که آلمان با واردکردن ۴۸ میلیارد مترمکعب گاز طبیعی، ایتالیا با ۲۶ میلیارد مترمکعب، فرانسه با ۱۷ میلیارد مترمکعب و لهستان با بیش از ۱۰ میلیارد مترمکعب واردات گاز از روسیه، بیشترین حجم واردات گاز از این کشور در سال ۲۰۲۱ را داشته‌‌‌اند. 
 
همچنین از نظر سهم میزان واردات این کشورها در کل صادرات گاز روسیه در سال ۲۰۲۰، آلمان با ۱۶ درصد، ایتالیا ۱۲ درصد، فرانسه ۸ درصد، هلند ۵ درصد، اتریش ۵ درصد، لهستان ۴ درصد و مجارستان با ۳ درصد، بیشترین نقش را در تامین درآمد گازی این کشور داشته و دارند. 
 
همچنین یورواستات می‌‌‌گوید که ۱۰ کشور اروپایی بیشترین اتکا به نفت و گاز روسیه را دارند، که برای برخی از آنها میزان این اتکا از۱۰۰ درصد هم فراتر است. مجارستان با ۴/ ۱۱۰ درصد، لتونی ۱/ ۱۰۰ درصد، فنلاند ۴/ ۹۲، استونی ۵/ ۸۶، چک ۸۶ درصد، اسلوونی ۸۱ درصد، اسلواکی ۲/ ۷۵ درصد، بلغارستان ۸/ ۷۲ درصد، آلمان ۹/ ۵۸ درصد و اتریش با ۶/ ۵۸ درصد وابسته‌‌‌ترین کشورهای اروپایی از نظر تامین نیاز خود به انرژی و گاز به روسیه هستند.
 
با این وجود، بیانیه‌‌‌های غیرالزام‌آور و تلاش‌‌‌هایی برای متقاعد کردن کشورهای اروپایی به جدایی از نفت روسیه تنها اقدامات اروپایی‌‌‌ها علیه مسکو بوده است. 
 
در حال حاضر، نمی‌‌‌توان شانس چندانی برای اروپایی‌‌‌ها از نظر فاصله‌‌‌گرفتن از وابستگی عمیق به انرژی روسیه قائل بود، اما آنچه روشن است اراده اروپا برای قطع روابط اقتصادی گسترده در زمینه انرژی با مسکو است. خشم از تهاجم روسیه به اوکراین، تاثیری بر سرعت و میزانی که کشورهای اروپایی مانند آلمان و ایتالیا برای دور شدن از گاز روسیه نیاز دارند، نخواهد داشت و این امر در حوزه گاز طبیعی بسیار جدی‌‌‌تر است. اما اگر طرح کمیسیون اروپا برای مستقل شدن کامل اتحادیه اروپا از سوخت فسیلی روسیه سریع‌‌‌تر از پیش‌‌‌بینی سال ۲۰۳۰ رخ دهد، روس‌‌‌ها به مشتریان جدیدی نیاز دارند و از طرف دیگر، خریداران اروپایی نیز باید به دنبال تامین‌‌‌کنندگان متنوع و بیشتری برای گاز و نفت خود در سراسر جهان باشند. 
 
چنین شرایطی برای کشورهایی نظیر ایران و دیگر تولیدکنندگان بزرگ نفت و گاز می‌‌‌تواند حامل فرصت‌‌‌های تازه و بازارها و روابط اقتصادی جدیدی با اروپا باشد. اما در مورد ایران، می‌‌‌توان به این رویداد‌‌‌ها به دیده تردید نیز نگریست و تهدید بالقوه آن برای بازار نفت و گاز ایران را هم در محاسبات گنجاند.
 
فرصت عرضه نفت ایران به اروپا
 
همزمان با بالا گرفتن جنگ در شرق اروپا، بحث حصول توافق یا عدم توافق میان ایران و قدرت‌‌‌های بین‌‌‌المللی بر سر پرونده هسته‌‌‌ای و تحریم‌‌‌ها به نقطه عطف کلیدی رسیده است. مذاکرات عملا متوقف شده و طرفین از لزوم گرفتن تصمیمات دشوار در کمپ مقابل می‌‌‌‌‌‌گویند. با این حال، در صورت حصول توافق و توقف تحریم‌‌‌های نفتی، ایران کار بسیار راحتی برای بازاریابی طلای سیاه خود دارد و جدا از مشتریان سنتی خود در خاوردور و آسیا، می‌‌‌تواند نیم نگاهی هم به بازارهای اروپایی داشته باشد. 
 
قیمت‌‌‌های بسیار بالای نفت خام، تلاش برای دور شدن از نفت روس‌‌‌ها و عدم همکاری کشورهای اوپک پلاس برای افزایش عرضه، موج کم‌سابقه و ویرانگری از تورم در سراسر اروپا و آمریکا ایجاد کرده است. در چنین شرایطی، بازگشت نفت ایران علاوه بر اینکه می‌‌‌تواند تا حد زیادی قیمت‌‌‌ها را در میان‌مدت کاهش دهد، خلا ناشی از تحریم نفت روسیه توسط کشورهای غربی را نیز پوشش می‌دهد. 
 
در صورتی که کشورهای اروپایی بیشتری تصمیم بگیرند از روس‌‌‌ها نفت نخرند، برای پر کردن شکاف ایجاد شده به نفت ایران نیازمند خواهند بود؛ چراکه بسیاری از تولیدکنندگان بزرگ دیگر ظرفیت چندانی برای افزایش تولید ندارند. در سمت دیگر ماجرا نیز تولیدکنندگان بزرگ غالبا نفت خود را در چارچوب قراردادهای بلندمدت به مشتریان عرضه می‌‌‌کنند که این امر می‌‌‌تواند بر نگرانی اروپایی‌‌‌ها بیفزاید.
 
در چنین شرایطی کشورهای اروپایی می‌‌‌توانند بر روی میلیون‌ها بشکه نفت ذخیره‌‌‌سازی شده ایران بر روی دریا که می‌تواند در مدت کوتاهی موازنه در بازار را تغییر دهد، حساب کنند و امیدوار به خرید نفت با تخفیف وسوسه‌کننده ایران باشند تا بدین‌ترتیب با یک تیر دو نشان زده باشند و جدا از خلع وابستگی به مسکو، نفت ارزان‌‌‌تری از ایران دریافت کرده و منابع تامین خود را متنوع‌‌‌تر کنند.  
 
همچنین در بخش گازی نیز ایران در چنین شرایطی می‌‌‌تواند با همکاری کشورهایی نظیر ترکیه نیم‌نگاهی به بازار تشنه اروپا داشته باشد و با توجه به ذخایر عظیم گازی که در اختیار دارد، آنها را به همکاری با خود و حتی جذب سرمایه و فناوری از آنان در کنار عرضه گاز طبیعی وادار کند.در چنین شرایطی قطع روابط انرژی روسیه با بلوک اروپایی می‌‌‌تواند فرصتی چشمگیر برای ایران ایجاد کند. 
 
البته بدیهی است که بروز چنین سناریویی تنها در شرایط رفع تحریم‌‌‌ها و حصول توافق امکان‌‌‌پذیر خواهد بود، هرچند در آن صورت نیز موانع سیاسی که طی دهه‌‌‌ها میان ایران و غرب ایجاد شده می‌‌‌تواند کار را در این زمینه دشوارتر کند.
 
چرخش مسکو به سوی آسیا
 
از سوی دیگر، اگر اروپایی‌‌‌ها بتوانند هرچه سریع‌‌‌تر وابستگی خود به نفت و گاز روسیه را متوقف کرده و دیگر انرژی خود را از مسکو تامین نکنند؛ روسیه احتمالا بر افزایش فروش به مشتریان کنونی که تحریمی علیه آنها اعمال نکرده‌‌‌اند، متمرکز شود. بی تردید، ایالات متحده آمریکا و حتی اتحادیه اروپا در آینده تحریم‌‌‌های ثانویه علیه صنعت نفت و گاز روسیه را اعمال نخواهند کرد، زیرا چنین اقدامی می‌‌‌تواند به فروپاشی اقتصاد جهانی و بالاخص در غرب بینجامد. از این رو، روس‌‌‌ها نگاه ویژه‌‌‌ای به بازارهای آسیایی دارند که در راس آنها جمهوری خلق چین قرار دارد. 
 
از نظر نفتی، چین بزرگ‌‌‌ترین مشتری غیراروپایی روسیه است. مسکو پس از ریاض دومین تامین کننده بزرگ نفت پکن محسوب می‌‌‌شود و به دنبال آن است که در سال‌‌‌های آینده از رقبای خاورمیانه‌‌‌ای خود پیشی بگیرد و به تامین کننده اصلی نفت چین بدل شود.
 
کرملین همچنین یکی دیگر از اهداف بزرگ خود را در افزایش حجم فروش به هند به عنوان سومین مصرف‌‌‌کننده بزرگ نفت جهان متمرکز کرده است. هرچند که هند در سال ۲۰۲۱ تنها ۲ درصد از نفت موردنیاز وارداتی خود را از روسیه دریافت کرده و عراق، عربستان سعودی و امارات مهم‌‌‌ترین تامین‌‌‌کنندگان این کشور محسوب می‌‌‌شوند؛ اما در ۲ ماه اخیر خرید نفت روسیه توسط هند به طرز شگفت‌‌‌انگیزی افزایش یافته است.
 
همچنین مسکو در همکاری با پکن و دهلی‌نو، تصمیم گرفته که معاملات انرژی میان طرفین را به سمت ارزهای ملی یوآن چین، روپیه هند و روبل روسیه ببرد. پاکستان، آرژانتین و ترکیه از دیگر اهداف صادراتی هستند که روس‌‌‌ها بیش از پیش روی آنها حساب باز کرده‌‌‌اند.
 
تهدید بالقوه موقعیت ایران در بازار آسیا
 
در صورت تغییر در مناسبات بازار انرژی در اروپا، چین و هند نقش کلیدی در جبران بازار از دست رفته مسکو در اروپا خواهند داشت و احتمالا باید شاهد افزایش خرید آنها از روسیه باشیم؛ بالاخص آنکه نفت ارزان روسی در دوران قیمت‌‌‌های بسیار بالای این کامودیتی، می‌‌‌تواند از رنج اقتصادی افزایش قیمت‌‌‌ها برای این اقتصادهای در حال توسعه بکاهد.
 
از طرف دیگر، در صورت عدم احیای برجام و رخ دادن سناریوی فوق، ایران در بازاریابی برای فروش نفت تحریمی محدود خود احتمالا با مشکلات حادی مواجه شود. واقعیت آن است که اتکای ایران در دوران تحریم به خرید نفت توسط چینی‌‌‌ها محرز است و در صورت ادامه شرایط کنونی یا افزایش سخت‌‌‌گیری در اجرای تحریم‌‌‌های نفتی، حضور روس‌‌‌ها در بازار چین می‌‌‌تواند جا را برای ایران تنگ‌‌‌تر از هر زمان دیگری کند، خصوصا آنکه یکی از مهم‌‌‌ترین جذابیت‌‌‌های نفت ایران برای پالایشگران چینی، قیمت‌‌‌های پایین و تخفیف گسترده آن بوده و حالا نفت روسی با چنین ویژگی می‌‌‌تواند در اختیار آنها قرار بگیرد.
 
نزدیکی پوتین و شی‌جین‌پینگ در ماه‌‌‌های اخیر و امضای قراردادهای همکاری در زمینه انرژی مسکو را به همکاری نامحدود با پکن در بازار انرژی امیدوارتر کرده است، به‌گونه‌‌‌ای که از نظر بازار گاز نیز می‌‌‌تواند با خط لوله جدید قدرت سیبری و وعده‌‌‌های چینی‌‌‌ها، بخش قابل توجهی از بازار از دست رفته خود در اروپا را بازیابد. هندی‌‌‌ها هم در سال‌‌‌های اخیر همواره از منتقدان تحریم نفتی ایران بوده‌‌‌اند و با توجه به چرخش آشکار در سیاست خارجی هند، شاید چندان دور از انتظار نباشد که در صورت ادامه تحریم‌‌‌ها علیه ایران، هند در میانه تغییر موازنه قوای جهانی به دنبال واردات نفت از ایران باشد. 
 
اما نزدیکی هرچه بیشتر روس‌‌‌ها به هند، این احتمال را برای ایران دشوارتر می‌‌‌کند. همچنین در صورت احیای برجام و حتی بازگشت نفت ایران به بازار، این امر باز هم می‌‌‌تواند دشواری‌‌‌هایی برای ایران ایجاد کند؛ زیرا پالایشگران آسیایی به نفت ایران علاقه‌‌‌مندند و نفت ایران در اروپا طرفدار چندانی ندارد و حتی احیای برجام نیز شاید نتواند اروپایی‌‌‌ها را از نظر سیاسی در موقعیتی قرار دهد که از ایران نفت وارد کنند.
 
در زمینه گازی نیز روسیه برای جایگزینی بازار در خطر بزرگی که در اروپا دارد، چشم و امید به مشتریانی چون اردوغان بسته که در سال‌‌‌های اخیر به دنبال افزایش هر چه بیشتر خرید گاز از مسکو است و این امر موقعیت ایران در بازار ترکیه ( که بازار سنتی گاز ایران محسوب می‌‌‌شود) را به شدت متزلزل می‌‌‌کند. 
 
همچنین پاکستان که زمانی قرار بود مشتری گازی ایران باشد، حالا قرار است از مسکو گاز تحویل بگیرد.شاید تهدید روسی علیه ایران در بازارهای آسیایی چندان جدی به‌نظر نرسد و به هر روی ایران بتواند سهم خود را بالاخص در بازار نفت آسیا در صورت لغو تحریم‌‌‌ها به دست آورد، اما بی‌‌‌تردید می‌‌‌تواند به تغییری کلیدی در تنوع مشتریان ایران و سطح روابط با مشتریان منجر شود.                           ",https://www.asriran.com/003UzM
834106,۱۴۰۱/۰۱/۲۰,بین الملل,تأکید اتحادیه اروپا بر دور جدید تحریم‌ها علیه روسیه پس از بازدید از بوچا,رئیس کمسیون اروپا گفت که کشورهای عضو این اتحادیه، در حال فراهم کردن مقدمات دور جدید تحریم‌ها علیه روسیه هستند.,"رئیس کمیسیون اروپا و مسئول روابط خارجی اتحادیه اروپا در جریان سفر به اوکراین، از شهر «بوچا» بازدید کردند.
به گزارش ایلنا به نقل از خبرگزاری فرانسه، «اورسولا فون در لاین» رئیس کمیسیون اروپا و «جوسپ بوررل» مسئول روابط خارجی اتحادیه اروپا در جریان سفر به اوکراین، از شهر «بوچا» بازدید کردند.
فون در لاین اعلام کرده بود که سفر وی به اوکراین با هدف حمایت از این کشور در برابر تهاجم روسیه صورت می‌گیرد.
وی پس از بازدید از بوچا، با «ولودیمیر زلنسکی» رئیس‌جمهوری اوکراین دیدار کرده و بر حمایت اتحادیه اروپا از این کشور تأکید کرد.
رئیس کمسیون اروپا گفت که کشورهای عضو این اتحادیه، در حال فراهم کردن مقدمات دور جدید تحریم‌ها علیه روسیه هستند.
این مقام اروپایی گفت که ما هرگز توان جبران فداکاری مردم اوکراین را نداریم اما در حال بسیج قدرت اقتصادی خود هستیم تا روسیه را وادار به پرداخت تاوانی سنگین کنیم.                           ",https://www.asriran.com/003UzK
834105,۱۴۰۱/۰۱/۲۰,بین الملل,بایدن قانون ممنوعیت واردات نفت از روسیه و پایان روابط تجاری عادی را امضا کرد,این قوانین بدون هیچ مخالفتی از سوی کنگره آمریکا تصویب شد که پس از امضای رئیس جمهوری آمریکا اجرایی می شوند.,"ایرنا: جو بایدن رییس جمهوری آمریکا دو قانون ممنوعیت واردات نفت از روسیه و پایان روابط تجاری عادی با این کشور را بر سر جنگ اوکراین امضا کرد.
 
بر اساس اعلام کاخ سفید، بایدن قانون پایان دادن به واردات نفت روسیه که به طور قانونی واردات محصولات نفتی از روسیه را ممنوع می کند و قانون تعلیق روابط تجاری عادی با روسیه و بلاروس که روابط تجاری عادی با روسیه و بلاروس را به حالت تعلیق در می آورد، امضا کرد.
 
کاخ سفید روز جمعه در بیانیه ای اعلام کرد که این قوانین به دنبال اعمال فشار بیشتر بر تحریم های تجاری و حقوق بشری علیه روسیه و همپیمانش بلاروس است.
 
این قوانین بدون هیچ مخالفتی از سوی کنگره آمریکا تصویب شد که پس از امضای رئیس جمهوری آمریکا اجرایی می شوند.
 
کنگره آمریکا روز پنجشنبه به پایان روابط عادی تجاری با روسیه و بلاروس رای داد، تا کاخ سفید فشارها بر ولادیمیر پوتین رئیس جمهوری روسیه به دلیل تهاجم به اوکراین را تشدید کند.
 
این قانون رئیس جمهوری آمریکا را قادر می سازد تا تعرفه کالاهای وارداتی از این دو کشور را به شدت افزایش دهد.
 
کنگره آمریکا همچنین ممنوعیت واردات انرژی از روسیه از جمله نفت، زغال سنگ و گاز طبیعی را تصویب کرد.
 
رئیس جمهوری آمریکا پیش از این اعلام کرده بود کشورش اصلی ترین بخش اقتصاد روسیه را هدف قرار می دهد. ما تمام واردات نفت، گاز و انرژی از روسیه را ممنوع می‌کنیم.
 
وی گفته بود این اقدام از حمایت قوی دو حزبی در کنگره (حزب دموکرات و جمهوری‌خواه) و همچنین در آمریکا برخوردار است. ما جنگ ولادیمیر پوتین رئیس جمهوری روسیه را تامین مالی نخواهیم کرد.
 
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
 
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003UzJ
834104,۱۴۰۱/۰۱/۲۰,سیاسی,هواشناسی: خیزش گرد و خاک همچنان پدیده غالب کشور است,منشا خیزش گرد و خاک، بادهای شدید مرکز و شرق کشور است و همزمان در غرب وجنوب غرب کشور نیز غبار آلودگی هوا با شاخص بالا وجود دارد.,"کارشناس سازمان هواشناسی با اعلام ورود سامانه بارشی از شمال غرب به کشور، گفت: با این وجود پدیده غالب همچنان وجوده توده گرد و خاک خواهد بود که با شدت و ضعف در مرکز، غرب و جنوب غرب، موجب کاهش شدید کیفیت هوا خواهد شد.
 
«فریبا گودرزی» امروز (شنبه) در گفت‌وگو با ایرنا درباره وضعیت آب و هوای کشور افزود: مردم تا روز یکشنبه کمتر بیرون از خانه باشند، زیرا خیزش گرد و خاک با شدت و ضعف تا فردا در کشور وجود دارد.
 
وی بیان‌داشت: منشا خیزش گرد و خاک، بادهای شدید مرکز و شرق کشور است و همزمان در غرب وجنوب غرب کشور نیز غبار آلودگی هوا با شاخص بالا وجود دارد.
 
گودرزی با بیان اینکه بالاترین حد شاخص آلودگی هوا ۵۰۰ است که روز گذشته در تهران تا ۴۹۲ به ثبت رسید، گفت: تهران امروز کمی شرایط بهتری را تجریه می‌کند و فردا آسمان تهران خالی از گرد و خاک است. 
 
وی همچنین از ورود سامانه بارشی جدید از عصر امروز از شمال غرب به کشور خبر داد و گفت: امروز بارش‌های پراکنده تا حدودی روی کیفیت هوا در شمال غرب و استان‌های شمالی تاثیر خواهد داشت، اما موجب رفع گرد و خاک از آسمان نخواهد بود.
 
بر اساس اعلام این کارشناس سازمان هواشناسی، سامانه بارشی مناطقی از شمال غرب، غرب، بخش‌های غرب و مرکزی دریای خزر را در برمی‌گیرد و همچنین برای استان‌هایی که در دامنه‌های جنوبی البرز مرکزی واقع شدند بارش پیش بینی می‌شود.
 
به گفته وی، روز یکشنبه در بعضی از ساعت‌ها در نوار شمالی کشور رگبار و رعد و برق رخ خواهد داد و روزهای دوشنبه و سه شنبه جوی آرام در کشور خواهیم داشت.                           ",https://www.asriran.com/003UzI
834102,۱۴۰۱/۰۱/۲۰,سیاسی,بومرنگ تبلیغات سیاسی,متاسفانه بايد گفت كه به عنوان كسي كه علاقه‌مند بودم اين خطوط را بشناسم و كارهاي دولت را براساس آن ارزيابي و تحليل كنم، هنوز هم نمي‌دانم كه سياست‌هاي مورد نظر دولت چيست؟,"روزنامه اعتماد در مطلبی با عنوان «بومرنگ تبليغات سياسي» به قلم عباس عبدي نوشت:
هميشه ميان سياستمداران قدري از بزرگنمايي نسبت به عملكرد يا وعده‌هاي خود و كوچك‌انگاري نسبت به كارنامه رقيب وجود دارد. بخشي از اين رفتار كاركرد تبليغاتي دارد. ولي مثل هر تبليغ ديگر اگر بيش از اندازه از واقعيت دور شود، نتيجه معكوس و منفي خواهد داشت. 
 
اكنون در ابتداي سال ۱۴۰۱ هستيم. كافي است كه مشابه اين روزها را در سال گذشته به ياد آوريم كه پيش از انتخابات بود. مجموعه رسانه‌هاي رسمي و نواصولگرايي نوك تيز حملات‌شان و با تمام توان بر نارسايي‌هاي اقتصادي از جمله تورم، كمبود درآمد و فقر و فساد متمركز بودند. اين حملات در چارچوب سياسي متعارف پديده عجيب يا غير منتظره‌اي نيست. به‌طور طبيعي نيروهاي سياسي نيز بايد نارسايي‌ها را برجسته كنند تا به مخاطبان و مردم پيام دهند كه ما افراد يا ايده‌ها و برنامه‌هايي داريم كه مي‌توانند اين وضعيت را تغيير دهند. هنگام انتخابات هم نمي‌گويند اين مشكلات با حضور ما در دولت نيز ادامه خواهد داشت، چون در اين صورت مردم به آنها راي نمي‌دهند. 
 
البته قرار نيست كه بلافاصله پس از انتخابات نيز مشكلات حل شود. طبعا يك بازه زماني براي حل هر مشكلي بايد در نظر گرفت. برخي بلافاصله و برخي در كوتاه‌مدت و بقيه در ميان‌مدت بايد حل شوند. بنابراين از زماني كه انتخابات انجام شد، به‌طور عادي محبوبيت سكانداران جديد يا به تعبير ديگري اميد مردم نيز در وضعيت به نسبت خوبي قرار گرفت. 
 
با اتفاقي كه براي واكسن كرونا افتاد اين اميد و رويكردِ مثبت، بيشتر هم شد. فارغ از اينكه چه سهمي از تامين واكسن مربوط به دولت پيش بود، ولي در هر حال مردم آن را در دولت جديد تجربه كردند و به پاي اين دولت نوشته شد و اين يك شوك مثبت بود. 
 
در همان زمان نوشتم كه بايد صبر كرد، تا پايان سال ۱۴۰۰ فرصت هست كه آثار اوليه دولت را ببينيم. نه به اين معنا كه همه مشكلات را حل كنند، اين شدني نيست و هيچگاه تا سال‌هاي سال نيز مشكلات به‌طور كامل حل نمي‌شوند. آنچه مورد انتظار بود، شواهدي از بهبود امور است كه به صورت بازگشت‌ناپذير رخ دهد. 
 
ما با دو دسته از شواهد عملكردي مواجه هستيم. دسته اول كه عموما براي نخبگان مهم است، شامل اقدامات سياسي كارآمد و انتخاب مديران خبره براي تحقق آن اقدامات است. دسته دوم كه براي مردم مهم است، نتايج اين اقدامات است كه شامل افزايش درآمد، كاهش گراني، رشد اشتغال، بهبود خدمات دولتي و… است. 
 
درباره اقدامات دسته اول بايد گفت كه به‌طور معمول در همه دولت‌ها كارهايي انجام مي‌شود كه منظور ما نيست، بلكه منظور خطوط برنامه جديدي است كه دولت فعلي را از سياست‌هاي دولت قبلي متمايز مي‌كند. تعيين اين خطوط حتي نيازمند زمان نبود، بلكه در همان مقطع انتخابات بايد براي همگان روشن مي‌شد. 
 
متاسفانه بايد گفت كه به عنوان كسي كه علاقه‌مند بودم اين خطوط را بشناسم و كارهاي دولت را براساس آن ارزيابي و تحليل كنم، هنوز هم نمي‌دانم كه سياست‌هاي مورد نظر دولت چيست؟ اين ايراد بسيار مهم است. در فقدان چنين رويكرد مشخصي، اقدامات دولت كاملا اقتضايي خواهد شد و هيچ دستاورد روشن و پايداري نخواهد داشت. 
 
شايد مديريت كلي دولت اين نقد را وارد نداند، در اين صورت پاسخ روشني مي‌توان به آن داد، اينكه يك متن كوتاه و نه ده‌ها و صدها صفحه؛ از اين رويكرد به‌طور رسمي ارايه شود. البته نه آنچنان كلي كه همه دولت‌ها و همه افراد با هر گرايشي نيز آن را قبول داشته باشند. اگر چنين متني آمد، آنگاه مي‌توان عملكردهاي موجود را با آن محك زد. 
 
اگر درباره شواهد دسته اول بتوان چون و چرا كرد، درباره دسته دوم چه بايد گفت؟ كافي است كه به وضع قيمت‌ها به ويژه در حوزه خوراكي‌ها نگاهي بيندازيم. تنها قلمي كه هنوز از نردبان تند گراني بالا نرفت، نان است. كيست كه نداند شكاف قيمتي ميان نان و ساير اقلام چه عوارض شديدي خواهد داشت و چه هزينه‌هايي را از جيب دولت بر جامعه تحميل مي‌كند. بنابراين چاره‌اي ندارند جز اينكه در اولين فرصت، جلوي اتلاف منابع مزبور در عرضه نان را هم بگيرند و اين مشكل جديدي ايجاد خواهد كرد. 
 
گذشته از نان همه اقلام جهش قيمتي عجيبي داشته‌اند. نه فقط اقلام خوراكي كه وعده‌هاي داده‌شده درباره خودرو و تغيير سياست‌هاي آن، مساله بورس، سياست‌هاي مالياتي و قيمت‌گذاري روي كالا و… و بسياري ديگر از امور نشان مي‌دهد كه همه آن تبليغات و وعده‌هاي غير متعارف به صورت بومرنگ عمل كرده و به سوي وعده‌دهنده بازگشته است. در اين ميان مساله برجام بيش از ساير امور به چشم مي‌آيد. البته نمي‌خواهم بگويم كه به نتيجه نرسيدن آن تقصير ايران است. قطعا امريكايي‌ها زياده‌خواهي‌هاي خود را دارند ولي اين طبيعت روابط بين‌الملل است.
 
در هر حال خوب است قدري تامل شود كه اگر رسانه‌هاي رسمي و اصولگرا بخواهند اكنون نيز مثل سال گذشته عمل كنند، چه هجوم تبليغاتي درباره قيمت‌هاي برنج، روغن، مرغ، تخم‌مرغ، حبوبات، گوشت، تر‌بار و ميوه و اخيرا مخابرات و اينترنت، گاز و برق، بهداشت و درمان و دارو و… به راه مي‌انداختند؟ روشن است كه منتقدان وضع موجود نبايد مثل آنان رفتار كنند، ولي مردم در عرصه عمومي داوري‌هاي خود را دارند.                           ",https://www.asriran.com/003UzG
834101,۱۴۰۱/۰۱/۲۰,ورزشی,علی دایی: تکذیب بحث با سفیر ایران در قطر بر سر کروات/ اصلا دیدار و گفت‌وگویی با سفیر نداشتم / جایگاه ما جدا از هم بود,سال‌هاست در چنین برنامه هایی از سوی فدراسیون جهانی دعوت می‌شوم و این حرف و حدیث‌ها را هم الان از شما می شنوم و البته برایم تازگی ندارد. اگر چنین چیزی بود خودم می‌گفتم اما حقیقت ندارد.,"حضور علی دایی اسطوره فوتبال ایران در مراسم قرعه‌کشی جام‌جهانی قطر به دعوت فیفا، بازتاب گسترده‌ای در رسانه‌های منطقه و شبکه های اجتماعی داشت.
 
به گزارش تابناک، بازتاب مثبت این حضور علی دایی که یکی از مشاهیر بزرگ تاریخ فوتبال آسیا محسوب می‌شود، اخبار و تصاویر جذاب متعددی به دست رسانه‌ها داد، اما در این میان برخی خبرسازی ها و حواشی عجیب و تاییدنشده هم منتشر شد که حاکی از برخورد این چهره بین‌المللی ورزش ایران با سفیر کشورمان در دوحه بود.
 
طی چند ساعت اخیر در کانال های ورزشی و بعضا سیاسی، خبری مبنی بر درخواست سفیر ایران در قطر از علی دایی برای بازکردن کراوات قبل از حضور روی سن، پخش شده است که شهریار فوتبال ایران در پیگیری خبرنگار تابناک، این اخبار را به طور کامل تکذیب کرد.
 
علی دایی با اشاره به جدا بودن محل استقرار مدعوین با برگزارکنندگان مراسم و مهمانان ویژه فیفا که قرار بود روی سن بایستند، توضیح داد که اصلا دیدار و گفت‌وگویی با سفیر نداشته است و چنین درخواستی از او نشده است چرا که او به همراه سایر مهمانان ویژه مراسم قرعه‌کشی، پشت سن حاضر بوده و قبل از شروع مراسم هم با سفیر ایران روبرو نشده بود که بخواهد مکالمه ای با این مضمون یا هر محتوای دیگری صورت گرفته باشد.
 
دایی به تابناک گفت: سال‌هاست در چنین برنامه هایی از سوی فدراسیون جهانی دعوت می‌شوم و این حرف و حدیث‌ها را هم الان از شما می شنوم و البته برایم تازگی ندارد. اگر چنین چیزی بود خودم می‌گفتم اما حقیقت ندارد.
 
علی دایی تا کنون در مراسم های مختلف فیفا و کنفدراسیون فوتبال آسیا برای دریافت جوایز متعدد یا قرعه‌کشی و معرفی برترین‌ها، با همین تیپ رسمی و بین‌المللی شرکت کرده است و این نخستین بار نبوده که کراوات بسته است.                           ",https://www.asriran.com/003UzF
834100,۱۴۰۱/۰۱/۲۰,سیاسی,ماه عسل رئیسی و اصولگرایان دارد تمام می شود؟,اینها علاوه بر آن است که به نظر می‌رسد ضمن کلیدخوردن پروژه عبور از رئیسی، هزینه سیاسی این عبور هم باید از جیب دولت داده شود.,"شرق نوشت: اگرچه با روی‌کارآمدن رئیسی این باور شکل گرفته بود که ذیل تحقق پروژه یکدست‌سازی قدرت، عملا گسل جریانات سیاسی با دولت جدید یا صفر خواهد شد یا به حداقل ممکن خواهد رسید؛ اما شواهد و قرائن به‌خصوص در روزها و هفته‌های اخیر حکایت از آن دارد که حامیان دیروز دولت سیزدهم و شخص رئیسی در زاویه معناداری با او قرار گرفته‌اند.
 
برای تبیین موضوع کافی است رجوعی گذرا به تحولات این مدت در کشور داشته باشیم. حادثه تلخ وزرشگاه امام رضا (ع) شاید از آن دست مسائلی باشد که به تَرَک سیاسی تهران - مشهد با محوریت حق بانوان برای ورود به وزرشگاه منجر شد.
 
قبل‌تر از آن مجلس یازدهم که با رأی اعتماد خود به کابینه سیزدهم به حمایت تمام‌قد از رئیسی برخاسته بود، اکنون صدای ساز ناکوکش به گوش می‌رسد. نمونه‌هایی مانند حمله به وزرا و تلاش برای استیضاح برخی چهرهای پرحاشیه کابینه حکایت از آن دارد که حامیان دیروز رفته‌رفته به مخالفان جدی دولت بدل شده‌اند. فارغ از اینکه تا چه اندازه عملکرد برخی وزارتخانه‌ها در همین 227 روز گذشته باعث گسل مجلس و کابینه سیزدهم شده است؛ نفس شکاف سیاسی در بدنه جریان قدرت این سؤال را در ذهن شکل می‌دهد که آیا عبور از رئیسی از سوی حامیانش در حال شکل‌گیری است؟!
 
شاه‌بیت این زاویه معنادار به مذاکرات وین و هجمه علیه تیم سیاست خارجی دولت رئیسی و تیم مذاکره‌کننده بازمی‌گردد. اسفندماه سال گذشته با تشکیل تیمی پنج‌نفره که به کمیته «ضدتوافق» مشهور است، بنای اختلاف نمایندگان با دولت به شکل عیانی بروز یافت. به موازاتش اواسط هفته گذشته حدود 190 نماینده مجلس شورای اسلامی در نامه‌ای خطاب به رئیس‌جمهور خواستار رعایت خطوط قرمز نظام و تأمین منافع ملت، در مذاکرات هسته‌ای شدند.
 
با این‌ حال تغییر لحن و ادبیات برخی نمایندگان و به دنبالش واکنش‌ها و مواضع شخصی تند آنان هم تنور اختلاف مجلس با دولت را داغ‌تر کرده است. کمااینکه توییت انتقادی علی خضریان، رئیس کمیته سیاسی، نظامی و امنیتی کمیسیون اصل نود مجلس مبنی بر اینکه تیم مذاکره وزارت خارجه جمهوری اسلامی خطوط قرمز نظام را در پیش‌نویس ۱۷ صفحه‌ای مذاکرات وین رعایت نکرده است، در کنار حمله سیدمحمود نبویان به متن توافق مذاکرات وین و علی باقری‌کنی، مذاکره‌کننده ارشد دولت گویای کم‌رنگ‌شدن حمایت‌ها از رئیسی است. 
 
اینها علاوه بر آن است که به نظر می‌رسد ضمن کلیدخوردن پروژه عبور از رئیسی، هزینه سیاسی این عبور هم باید از جیب دولت داده شود. چنان‌که حاشیه اخیر درخصوص سفر استانی رئیس‌جمهوری به البزر و درخواست بودجه هشت میلیارد ریالی شهرداری کرج برای مراسم استقبال از سفری که به گفته خود رئیسی با مترو انجام شده و حتی افطار هم میهمان دانشجویان بوده از آن نکاتی است که می‌تواند مصداق این مهم باشد.
 
سعید حدادیان، مداح مشهور هم حملات تندی حواله دولت کرد و به تناقض «ادعای افزایش درآمد دولت و فروش نفت با خالی‌شدن روزافزون سفرهای مردم» پرداخت و گفت: «هر روز خبر منتشر می‌کنند که فلان منابع ارزی آزاد شده است، چند برابر نفت فروخته‌ایم و قیمت نفت هم چندبرابر شده است؛ اما هیچ اثری از این گشایش‌ها در اقتصاد نیست و مردم اثر آن را در زندگی خود مشاهده نمی‌کنند».
این در حالی است که مداحان از حامیان سنتی جریان سیاسی اصولگرا به حساب می‌آیند و سخنانی این‌چنین تند، کمی دور از انتظار بود.
 
در عین حال پس از ماه‌ها بحث، جدل و رایزنی دولت و مجلس هنوز تکلیف اختصاص ارز ترجیحی برای واردات کالاهای اساسی به‌خصوص دارو روشن نیست. از یک طرف دولت و طیفی از نمایندگان مجلس با حذف ارز ترجیحی موافق‌اند؛ اما نکته اینجاست که در عمل کسی حاضر به پذیرش مسئولیت پیامدها و عواقب ‌ این تصمیم بر اقصاد کشور و معیشت مردم نیست. ازاین‌رو احتمال انداختن توپ مسئولیت به زمین دولت جدی‌تر از گذشته خواهد بود.‌ 
 
مجموعه این نکات به موازات دیگر اتفاقات و حوادث جاری دیالکتیک سیاسی رئیسی و حامیانش را با لکنت جدی روبه‌رو کرده است؛ آن‌هم در شرایطی که با آغاز سال جدید شاهد تشدید بحران معیشتی و ناکارآمدی دولت در مدیریت تورم و گرانی‌ها هستیم. به باور و اذعان بسیاری از تحلیلگران سیاسی، کارشناسان اقتصادی و حتی جامعه‌شناسان تداوم این شرایط وقوع نارضایتی اجتماعی را پررنگ‌تر می‌کند. در چنین بستر و فضایی امکان آن وجود دارد که عبور از رئیسی در سال جاری و ماه‌های پیش‌رو بیشتر به چشم آید.                           ",https://www.asriran.com/003UzE
834099,۱۴۰۱/۰۱/۲۰,سیاسی,پاسخ روزنامه جمهوری اسلامی به کیهان: این چه منطق رسوایی است که عده ای در داخل کشور از طالبان حمایت می کنند؟,از طالبان شگفتی‌آفرین‌تر، تطهیرکنندگان آنها هستند که با مشاهده شکست کامل سیاست تطهیر، حالا به سیاست تزویر متوسل شده‌اند.,"روزنامه جمهوری اسلامی نوشت: گروه تروریستی طالبان افغانستان را از آمریکا تحویل گرفت تا آن را به کانون شرارت علیه کشورهای منطقه تبدیل کند و از مرزهایش تروریست‌های تکفیری صادر نماید و هنگامی که تروریست‌ها در مقدس‌ترین مکان‌ها مرتکب جنایت می‌شوند، بیانیه صادر می‌کند و با محکوم کردن آن، خود را تبرئه می‌کند و می‌گوید هیچ ارتباطی میان ما و این تروریست‌ها وجود ندارد.



در خود افغانستان هم هر روز افرادی از نظامیان و غیرنظامیان از زنان و مردان مخفیانه کشته و یا ناپدید می‌شوند و طالبان در عین حال که خود را حکومت قدرتمند و مسلط بر کشور می‌داند، از عوامل این جنایات اظهار بی‌اطلاعی می‌کند و وعده پیگیری می‌دهد ولی هرگز نتیجه‌ای از این باصطلاح پیگیری‌ها اعلام نمی‌شود.
از طالبان شگفتی‌آفرین‌تر، تطهیرکنندگان آنها هستند که با مشاهده شکست کامل سیاست تطهیر، حالا به سیاست تزویر متوسل شده‌اند. آنها به جای آنکه جنایت مشهد را نتیجه مستقیم قدرت گرفتن طالبان در افغانستان بدانند، تلاش می‌کنند کسانی را که بر روی ریشه‌های واقعی این جنایت انگشت می‌گذارند به تفرقه‌افکنی میان شیعه و سنی متهم کنند!
این روزها تقریبی‌ترین افراد کشورمان، جنایت صحن رضوی را که دو شهید و یک مجروح برجای گذاشته، نتیجه جان گرفتن گروه‌های تروریستی تکفیری در افغانستان و ورود بی‌حساب و کتاب اتباع آن کشور به ایران می‌دانند.
سرپوش گذاشتن بر این واقعیت تلخ، چه مشکلی را حل خواهد کرد؟ آیا غیر از اینست که تطهیرکنندگان طالبان درصدد هستند بر شکست مفتضحانه خود سرپوش بگذارند؟! تمام علمای مذاهب چهارگانه اهل سنت، گروه‌های تروریستی تکفیری که گروه طالبان هم بخشی از آنهاست را خارج از اسلام می‌دانند. با اینحال، این چه منطق رسوائی است که در ایران و در نظام جمهوری اسلامی که منادی وحدت شیعه و سنی است، عده‌ای به حمایت از گروه تروریستی طالبان افتخار و هرکس را که با تطهیر این گروه مخالف باشد، به ضدیت با وحدت مسلمانان متهم می‌کنند؟ این همان سیاست تزویر است که مردم از آن متنفرند و فریب اصحاب این سیاست معاویه‌ای را نخواهند خورد.
گفتنی است بدنبال منتسب کردن جنایت اخیرمشهد به طالبان از طرف روزنامه جمهوری اسلامی، روزنامه کیهان این کار را اختلاف افکنی میان شیعه و سنی نامید و نوشت که روزنامه جمهوری اسلامی پا جای پای دشمن گذاشته است.

                           ",https://www.asriran.com/003UzD
834098,۱۴۰۱/۰۱/۲۰,بین الملل,سازمان ملل: قربانیان جنگ اوکراین به سه هزار و ۹۰۰ نفر رسید,دفتر دادستان کل اوکراین روز جمعه اعلام کرد که از زمان آغاز جنگ، ۱۶۹ کودک اوکراینی کشته و بیش از ۳۰۶ کودک دیگر مجروح شده‌اند.,"ایرنا: دفتر کمیساریای عالی حقوق بشر سازمان ملل متحد اعلام کرد از زمان آغاز تهاجم روسیه به اوکراین تاکنون، سه هزار و ۹۰۰ غیر نظامی در این کشور کشته و زخمی شده‌اند.
 
به گزارش نیوز ویک، کمیساریای عالی حقوق بشر هشدار داد که آمار واقعی می‌تواند بسیار بیشتر از موارد ثبت شده باشد.
 
دفتر کمیساریای عالی حقوق بشر سازمان ملل متحد در جدیدترین گزارش خود گفت: تاکنون یک هزار و ۶۲۶ غیر نظامی در اوکراین کشته و ۲ هزار و ۲۶۷ نفر دیگر مجروح شده‌اند.
 
این نهاد همچنین گفت که تاکنون ۶۳ کودک در اوکراین کشته شده‌اند.
 
اما دفتر دادستان کل اوکراین روز جمعه اعلام کرد که از زمان آغاز جنگ، ۱۶۹ کودک اوکراینی کشته و بیش از ۳۰۶ کودک دیگر مجروح شده‌اند.
 
پیش از این، سخنگوی سازمان ملل اعلام کرد مارتین گریفیتس هماهنگ کننده امور اضطراری سازمان ملل مشاهداتش از بوچای اوکراین را وحشتناک توصیف کرد.
 
استفان دوجاریک سخنگوی سازمان ملل روز پنجشنبه به وقت محلی در جمع خبرنگاران با توصیف سفر هماهنگ کننده امور اضطراری سازمان ملل به اوکراین، گفت: گریفیتس امروز از بوچا و ایرپین بازدید و مشاهدات خود را وحشتناک توصیف کرد. او یک گور دسته جمعی با اجساد پیچیده شده در پلاستیک، ده‌ها آپارتمان و خانه ویران شده و ماشین‌های سوخته در خیابان‌های بوچا مشاهده کرد.
 
به گفته وی، گریفیتس درخواست دبیرکل را برای انجام تحقیقات مستقل و فوری جهت تضمین پاسخگویی موثر تکرار و بر تعهد سازمان ملل در کمک به حفاظت از غیرنظامیان و رسیدگی به همه افرادی که به کمک‌های بشردوستانه فوری نیاز دارند، تاکید دارد.
 
ولادیمیر پوتین رئیس جمهور روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
 
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز حمله ای نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو - کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003UzC
834097,۱۴۰۱/۰۱/۲۰,سیاسی,پزشکیان: چیزی در شرع و قانون نمی بینم که اجازه ورود زنان به استادیوم را ندهد/ نتیجه رفتار ما رشد تتلوهاست,پیام این نوع رفتار با زنان این است که برای کنسرتی که تتلو برگزار می کند آن همه مشتری پیدا می شود این فرهنگ‌ و رفتار تتلو نیست که اینها را جذب می کند بلکه عناد در قبال رفتاری است که ما در اینجا با آنها داریم.,"نماینده مردم تبریز در مجلس با اشاره به اتفاقات مشهد و بحث حضور زنان در استادیوم گفت: روندی که الان وجود دارد و رفتاری را که انجام می دهند خود به خود عده ای را علیه انقلاب، اسلام ‌و دین  مسئله دار  می کنند. وقتی زنان در همه مجامع اعم از مسجد و دانشگاه می توانند حضور پیدا کنند اما اجازه ورود آنها به استادیوم را ندهیم رفتاری اشتباه است اینکه بلیط فروشی کنیم بعد اجازه ندهیم که وارد شوند و بعد آن رفتار را با آنها کنیم با هیچ منطقی سازگار نیست.
مسعود پزشکیان در گفت وگو با عصرایران در مورد اینکه آیا ورود زنان به استادیوم ها غیرقانونی و غیر شرعی است اظهار کرد: شرع را باید از این عزیزان پرسید ولی من چیزی در شرع و قانون نمی بینم که اجازه ورود زنان به این مکان ها را ندهد. می توان  تمام ملاحظاتی را که آقایان مد نظر دارند در نظر گرفت و اجازه حضور داد. دلیلی ندارد ما برای حضور زنان در تمامی مکان های که می توانند حضور پیدا کنند ممانعت ایجاد کنیم.
وی تاکید کرد: به هر حال عده ای نمی خواهند در جامعه این اتفاق بیفتد و می خواهند تفکر و ذهن بسته خودشان را در جامعه تحمیل و اعمال کنند و این روش جز با نگاه و پیام اجتماعی قابل برگشت نیست یعنی جامعه باید صدای خودش را بلندتر از صدای آنها به گوش برساند آنها صدایشان را با برخورد با زنان به جامعه می رسانند و زنان نیز باید صدایشان را به گونه ای دیگر به گوش برسانند.
پزشکیان گفت: پیام این نوع رفتار با زنان این است که برای کنسرتی که تتلو برگزار می کند آن همه مشتری پیدا می شود این فرهنگ‌ و رفتار تتلو نیست که اینها را جذب می کند بلکه عناد در قبال رفتاری است که ما در اینجا با آنها داریم. وقتی ما آدم های خودمان را نمی پذیریم و با آنها عناد داریم عده ای به لج مشتری تفکر آدمی که از نظر محتوای فکری و یا پیام موسیقی چیزی برای گفتن ندارد می شوند و در واقع نتیجه رفتار ما رشد تتلوهاست.                           ",https://www.asriran.com/003UzB
834096,۱۴۰۱/۰۱/۲۰,فرهنگی/هنری,«ویل اسمیت» ۱۰ سال از حضور در اسکار محروم شد,آکادمی در نامه‌ای به اعضا نوشته: «اقدامی که امروز در پاسخ به رفتار ویل اسمیت انجام می‌دهیم، گامی به سوی هدفی بزرگ‌تر برای حفاظت از امنیت اجراکنندگان و مهمانانمان و بازگرداندن اعتماد به آکادمی است.»,"آکادمی اسکار اعلام کرد «ویل اسمیت» به دلیل سیلی زدن به «کریس راک» در جریان مراسم اسکار ۲۰۲۲، برای ۱۰ سال از حضور در جوایز اسکار محروم شد.
 
به گزارش ایسنا به نقل سی‌ان‌ان،  آکادمی علوم و هنرهای سینمایی اسکار در نامه‌ای به اعضای این نهاد، رفتار «ویل اسمیت» در جریان مراسم اسکار ۲۰۲۲ را «غیرقابل قبول» خواند و اعلام این بازیگر که به تازگی برنده اسکار شده به مدت ۱۰ سال اجازه حضور در هیچ رویداد یا برنامه‌ برگزار شده توسط آکادمی را نخواهد داشت. 
 
آکادمی در نامه‌ای به اعضا نوشته: «اقدامی که امروز در پاسخ به رفتار ویل اسمیت انجام می‌دهیم، گامی به سوی هدفی بزرگ‌تر برای حفاظت از امنیت اجراکنندگان و مهمانانمان و بازگرداندن اعتماد به آکادمی است.» 
 
این بازیگر ۵۳ ساله که در جریان مراسم اسکار ۲۰۲۲ به دلیل شوخی «کریس راک» کمدین آمریکایی با ظاهر همسرش به روی صحنه رفت و به او سیلی زد، گرچه پیش از این به صورت رسمی عذرخواهی کرده بود، اما چندی پیش نیز با انتشار بیانیه‌ای اعلام کرد تمامی عواقب رفتار خود را خواهد پذیرفت و فتارش را شوکه‌کننده، دردناک و غیرقابل توجیه توصیف کرد و از آکادمی اسکار استعفا داده بود. 
 
«کریس راک» هنوز واکنشی جدی به اتفاقات مراسم اسکار نداشته و تنها در یکی از برنامه‌های خود به تماشاگران گفته که هنوز در حال پردازش این است که چه اتفاقی افتاده است. 
 
«اسمیت» امسال برای بازی در فیلم «پادشاه ریچارد» موفق به کسب جایزه اسکار بهترین بازیگر نقش اول مرد شد.                           ",https://www.asriran.com/003UzA
834095,۱۴۰۱/۰۱/۲۰,سیاست خارجی,نامه ضد ایرانی سناتورهای آمریکا به بایدن,در بخش دیگر این نامه آمده است: ما از دولت شما می‌خواهیم که برای ارائه قابلیت‌های نظامی به اسرائیل با هدف دفاع از خود در مقابل ایران اقدامات فوری انجام دهید.,"چند سناتور جمهوری‌خواه آمریکا در هراس از بازگشت احتمالی دولت دموکرات جو بایدن به توافق هسته‌ای با ایران، در نامه‌ای ضد ایرانی خواستار حمایت از رژیم صهیونیستی شدند.
به گزارش ایرنا، در این نامه خطاب به بایدن ادعا شده است: به نظر می‌رسد دولت شما قصد دارد به یک توافق هسته‌ای جدید با ایران دست یابد که مسیر این کشور برای دستیابی به سلاح‌های هسته‌ای را هموار کند. ایران مجهز به سلاح هسته‌ای پیامدهای منفی بزرگی در منطقه خواهد داشت.
سناتورهای جمهوری خواه از جمله «مارکو روبیو»، «تد کروز»، «تام کاتن»، «جیم ریش»، «لیندسی گراهام»، «بیل هاگرتی» و «راگر ویکر» در ادامه ادعاهای ضد ایرانی خود افزودند: ایران هسته‌ای موجودیت اسرائیل و دولت‌های عرب متحد ما را به خطر انداخته، موقعیت آمریکا را در خاورمیانه تخریب می‌کند و در نهایت آمریکا را تهدید خواهد کرد. (بنابر این) اصلاح مسیر لازم است.
در بخش دیگر این نامه آمده است: ما از دولت شما می‌خواهیم که برای ارائه قابلیت‌های نظامی به اسرائیل با هدف دفاع از خود در مقابل ایران اقدامات فوری انجام دهید.
به گزارش ایرنا، تد کروز سناتور جمهوری‌خواه تگزاس در مصاحبه با رسانه سعودی ایران اینترنشنال مدعی شد، دلیل اینکه دولت آمریکا نمی‌خواهد جزئیات این مذاکرات (مذاکرات وین) آشکار شود این است که نتیجه این مذاکرات یک توافق وحشتناک برای آمریکا است.
دور هشتم مذاکرات رفع تحریم‌ها که از ششم دی‌ماه سال گذشته آغاز شد، ۲۰ اسفند ۱۴۰۰ به پیشنهاد مسؤول سیاست خارجی اتحادیه اروپا وارد یک دوره تنفس شد و مذاکره کنندگان برای مشورت‌های سیاسی به پایتخت‌های خود بازگشتند. قریب به اتفاق کشورهای مشارکت کننده در گفت‌ وگوها، خواهان جمع‌بندی سریع‌تر مذاکرات هستند اما دستیابی به توافق نهایی در انتظار تصمیمات سیاسی ایالات متحده آمریکا در خصوص چند موضوع باقی‌مانده مهم و کلیدی است.
همزمان برخی قانونگذاران جمهوریخواه و تندروی آمریکا در هراس از لغو تحریم‌ها علیه سپاه پاسداران انقلاب اسلامی در تقلا برای ارائه طرح‌های ضد ایرانی هستند.
اظهارات و طرح‌های ضد ایرانی تندروها در آمریکا در حالی است که اکثر سیاستمداران و مقامات جهان از جمله خود آمریکایی‌ها معتقدند تئوری ترامپ در مورد خروج از برجام و انجام توافق قوی‌تر با ایران با اعمال تحریم‌های سخت و سیاست فشار حداکثری اشتباه بود و شکست خورده است.
جمهوری اسلامی ایران می‌گوید که اگر طرف آمریکایی واقع‌بینانه عمل کند، امکان دستیابی به توافق در وین وجود دارد. توافق مد نظر ایران سندی است که تحریم‌ها به صورت حداکثری رفع و منطقه‌ هم از اجرای آن بهره‌مند شود.
حسین امیرعبداللهیان وزیر امورخارجه ایران به تازگی اعلام کرد: اگر مکثی در روند مذاکرات وین دیده می‌شود، بدلیل زیاده خواهی طرف آمریکایی است. وزارت امورخارجه در جهت کسب عالی منافع ملت و رعایت خطوط قرمزها با قدرت و منطق عمل می‌کند. هرگز زیر بار زیاده خواهی آمریکا نخواهیم رفت. اگر کاخ سفید واقع بینانه رفتار کند، توافق دست یافتنی است.                           ",https://www.asriran.com/003Uz9
834094,۱۴۰۱/۰۱/۲۰,بین الملل,سازمان ملل: حمله به ایستگاه قطار در اوکراین غیرقابل قبول است,وی تصریح کرد: این حملات نقض فاحش قوانین بین المللی بشردوستانه و قوانین بین المللی حقوق بشر هستند که عاملان آن باید پاسخگو باشند.,"سخنگوی سازمان ملل متحد حمله به ایستگاه قطار در اوکراین را کاملا غیرقابل قبول دانست.
استفان دوجاریک روز جمعه به وقت محلی به خبرنگاران گفت: حمله امروز به ایستگاه راه‌آهن کراماتورسک در شرق اوکراین که منجر به کشته و زخمی شدن تعداد زیادی از غیرنظامیان شد و سایر حملات علیه غیرنظامیان و زیرساخت‌های غیرنظامی کاملا غیرقابل قبول است.
وی تصریح کرد: این حملات نقض فاحش قوانین بین المللی بشردوستانه و قوانین بین المللی حقوق بشر هستند که عاملان آن باید پاسخگو باشند.
دوجاریک ادامه داد: دبیرکل به همه طرف‌ها، تعهداتشان را بر اساس قوانین بین‌الملل برای حفاظت از غیرنظامیان و فوریت آتش‌بس‌های بشردوستانه با هدف فراهم شدن امکان تخلیه امن و دسترسی بشردوستانه افراد گرفتار در درگیری ها یادآوری می‌کند.
وی اضافه کرد دبیر کل سازمان ملل متحد مجددا درخواست خود را از همه طرف ها برای پایان دادن فوری به این جنگ بی رحمانه تکرار می کند.
خبرگزاری فرانسه گزارش داد روز جمعه بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003Uz8
834093,۱۴۰۱/۰۱/۲۰,بین الملل,"فرانسه: حمله به ایستگاه قطار در اوکراین ""جنایت علیه بشریت"" است",سازمان ملل هفته گذشته اعلام کرد، ادعاهای معتبری مبنی بر اینکه نیروهای مسلح روسیه حداقل ۲۴ بار از بمب‌های خوشه‌ای در مناطق پرجمعیت در اوکراین استفاده کرده‌اند، دریافت کرده است.,"وزیر امور خارجه فرانسه اعلام کرد، حمله به ایستگاه راه آهن کراماتورسک در اوکراین را می‌توان در دسته ""جنایت علیه بشریت"" قرار داد.
 
به گزارش ایرنا، ""ژان ایو لودریان"" وزیر امور خارجه فرانسه روز جمعه به شبکه تلویزیونی ""فرانس ۵ "" گفت: آن‌ها ایستگاهی را هدف قرار دادند که در آن پناهجویان و غیرنظامیان حضور داشتند. بنابراین، این حمله می‌تواند به عنوان جنایت علیه بشریت تلقی شود.
 
وی همچنین از کارشناسان خواست تا برای جمع‌آوری شواهد به محل حادثه در کراماتورسک بروند تا بتوان عاملان این حمله را مورد بازخواست قرار داد. 
 
خبرگزاری فرانسه  گزارش داد، امروز (جمعه) بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۹ نفر اعلام کرده‌اند که چهار نفر آن‌ها کودک هستند. 
 
به گزارش ایرنا، اوکراین روسیه را متهم به استفاده از بمب خوشه‌ای در ایستگاه قطار کراماتورسک کرده است که در نتیجه این حمله ۵۰ نفر جان خود را از دست دادند. 
 
سازمان ملل هفته گذشته اعلام کرد، ادعاهای معتبری مبنی بر اینکه نیروهای مسلح روسیه حداقل ۲۴ بار از بمب‌های خوشه‌ای در مناطق پرجمعیت در اوکراین استفاده کرده‌اند، دریافت کرده است. 
 
میشل باشله رئیس کمیساریای حقوق بشر سازمان ملل متحد در شورای حقوق بشر در ژنو گفت که چنین حملاتی می‌تواند جنایت جنگی محسوب شود. 
 
در سال ۲۰۰۸ بیش از ۱۰۰ کشور با امضای توافقی استفاده از بمب‌های خوشه‌ای را ممنوع کردند. روسیه و اوکراین این توافق را امضا نکرده‌اند. 
 
مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند. 
 
مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود. 
 
در حمله صبح یکشنبه گذشته، موشک‌های روسیه «زیرساخت‌های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.                            ",https://www.asriran.com/003Uz7
834092,۱۴۰۱/۰۱/۲۰,اقتصادی,متقاضیان نهضت ملی مسکن که پیامک دریافت کردند، چه کنند؟,برای صد درصد کسانی که ثبت نام کردند، بررسی این سه شاخص توسط ستاد انجام و اسامی تایید شده به کارتابل استان‌ها و شهرهای جدید مورد تقاضا ارسال شده است.,"معاون مسکن و ساختمان وزیر راه و شهرسازی درباره پالایش ثبت‌نام کنندگان نهضت ملی مسکن گفت: کسانی که پیامک دریافت کرده‌اند، مدارک خود را به صورت حضوری برای تشکیل پرونده به آدرس اعلام شده در پیامک تحویل دهند تا برای واریز آورده ۴۰ میلیونی به بانک معرفی شوند.
 
به گزارش ایرنا، طی روزهای گذشته پیامکی به متقاضیان نهضت ملی مسکن ارسال شده که در آن عنوان شده است «در صورت داشتن شرایط لازم جهت تکمیل فرآیند ثبت نام با در دست داشتن اصل و کپی مدارک مورد نیاز به محل ساختمان اعلام شده در این پیامک مراجعه کنند و در غیر این صورت از سامانه حذف و عواقب بعدی بعهده متقاضی است».
 
«محمود محمودزداه» روز شنبه در گفت‌وگو با ایرنا، درباره اینکه متقاضیان نهضت ملی مسکن بعد از دریافت این پیامک چه وظیفه‌ای دارند، گفت: بررسی سه شاخص سابقه مالکیت، متاهل یا سرپرست خانوار بودن و سبز بودن فرم «ج» متقاضیان در وزارت راه و شهرسازی انجام شده است و شاخص چهارم که سابقه سکونت متقاضیان است در استان‌ها بررسی می‌شود.
 
وی توضیح داد: برای صد درصد کسانی که ثبت نام کردند، بررسی این سه شاخص توسط ستاد انجام و اسامی تایید شده به کارتابل استان‌ها و شهرهای جدید مورد تقاضا ارسال شده است.
 
معاون وزیر راه و شهرسازی گفت: در شهرهای جدید و استان‌ها سایر شاخص‌ها مرحله به مرحله بررسی شده است و کسانی که پیامک دریافت کردند مدارک خود را به صورت حضوری برای تشکیل پرونده فیزیکی به آدرس اعلام شده در پیامک تحویل دهند؛ چراکه مدارک متقاضی تا پیش از این فقط در سامانه بارگذاری و اعلام شده است.
 
محمودزاده توضیح داد: به محض اینکه سابقه ۵ سال سکونت در استان کنترل شود، فرد متقاضی برای تشکیل پرونده به نظام بانکی معرفی و بعد از افتتاح حساب و واریز وجه به پروژه متصل می‌شود.
 
آورده اولیه نهضت ملی مسکن ۴۰ میلیون تومان است
 
معاون مسکن و ساختمان وزارت راه و شهرسازی گفت: آورده اولیه نهضت ملی مسکن همان مبلغ  ۴۰ میلیون تومان است که در پنج مرحله و به منظور پیشرفت فیزیکی پروژه واریز می‌شود.تسهیلات بانکی نیز در ۴ مرحله به حساب سازنده واریز خواهد شد.
 
به گفته معاون مسکن و ساختمان وزیر راه و شهرسازی در زمان انعقاد قرارداد بین سازنده و متقاضی جدول مربوطه در خصوص زمان واریز به آگاهی و امضای طرفین می‌رسد.
 
تایید ۲ میلیون و ۳۰۰ نفر در نخستین مرحله پالایش نهضت ملی مسکن
 
محمودزاده در مورد این سوال که چه تعداد از جمعیت ۵ میلیون و ۳۰۰ هزار نفری ثبت نام کنندگان در نهضت ملی مسکن در مرحله نخست تایید شدند؟، پاسخ داد: با اشراف گسترده‌ای که نسبت به بررسی سه شاخص «سابقه مالکیت، متاهل یا سرپرست خانوار بودن و سبز بودن فرم «ج» متقاضیان» وجود داشت، از بیش از ۵ میلیون ثبت نامی در این طرح، حدود ۲ میلیون و ۳۰۰ نفر تایید شدند و بعد از بررسی در استان‌ها باز هم ممکن است این عدد کاهش یابد.
 
به گزارش ایرنا، طرح نهضت ملی مسکن یکی از سیاست‌های کلان دولت در حوزه مسکن است که ساخت چهار میلیون واحد مسکونی در چهار سال دولت سیزدهم را هدف دارد.
 
 عملیات اجرایی این طرح نیز از هفته‌ نخست آبان‌ماه ۱۴۰۰در بیشتر استان‌ها آغاز شده است.
 
بر اساس اعلام وزیر راه و شهرسازی اکنون نزدیک به ۲ میلیون و ۴۰۰ هزار واحد زمین آماده آغاز عملیات اجرایی است که با این میزان زمینی که آماده شده به همراه آغاز عملیات اجرایی بیش از ۸۸۰ هزار واحد مسکونی، بیش از ۷۰ درصد اراضی اجرای طرح نهضت ملی مسکن تامین شده است.                           ",https://www.asriran.com/003Uz6
834091,۱۴۰۱/۰۱/۲۰,عمومی,کجای تصویر اشتباه است؟ (تست دقت),,"در این تصویر، یک اشتباه وجود دارد. اکثر افراد متوجه اش می شوند ولی این که با چه سرعتی، بین شان تفاوت وجود دارد. در چند ثانیه متوجه اشتباه تصویری خواهید شد؟
خیلی عالی خواهد بود اگر زیر ۵ ثانیه پیدایش کنید.

 
۰
۰
۰
۰
۰
۰
۰
.
.
.
.
.
.
.
.
.
.
.
.
۰
پاسخ:
دستگیره و لولای در کلاس، در یک سمت هستند!
 
متوجه شدید؟
در چند ثانیه؟                           ",https://www.asriran.com/003Uz5
834034,۱۴۰۱/۰۱/۲۰,اقتصادی,جدیدترین کراس اوور اروپا و خودرویی که متفاوت طراحی شده است (+عکس),اکنون کراس اوور  1# از مرحله مفهومی عبور کرده و به عنوان محصول آینده خطوط تولید اسمارت مورد تایید قرار گرفته است.,"عصر ایران- سال گذشته برند اسمارت که با خودروهای کوچک و جمع و جور در صنعت خودرو شناسایی می شود از یک کراس اوور مفهومی متفاوت رونمایی کرد که جزئیات آن معرفی را اینجا، در گروه خودروی عصر ایران منتشر کردیم.
اکنون کراس اوور  1# از مرحله مفهومی عبور کرده و به عنوان محصول آینده خطوط تولید اسمارت مورد تایید قرار گرفته است. از این رو تصاویری که جزئیات دقیق تری از این خودرو را در اختیار بیننده قرار می دهند، منتشر شده که در ادامه نگاهی به آنها خواهیم داشت.

براساس اطلاعات جدید؛ خودرو از منظر ابعاد برابر با 4270 میلیمتر در طول، 1820 میلیمتر در عرض و 1640 میلیمتر در ارتفاع توسعه یافته است. فاصله بین محورها نیز برابر با 2750 میلیمتر است. وزن نیز حدود 1820 کیلوگرم محاسبه شده است.
این کراس اوور الکتریکی از موتور الکتریکی در هماهنگی با بسته باتری 66 کیلووات ساعت(نیکل، کبالت، منگنز) استفاده می کند. مجموع خروجی پیشرانه 268 اسب بخار و گشتاور برابر با 343 نیوتن متر است. موتور الکتریکی با محور عقب در ارتباط قرار دارد. بیشینه سرعت نیز برابر با 180 کیلومتر برساعت اعلام شده است.
با پشتیبانی از شارژر 22AC کیلوواتی، ظرفیت باتری طی 3.5 ساعت از 10 به 80 می رسد. اما در صورت استفاده از شارژر DC 150 کیلوواتی زمان شارژ مورد اشاره به 30 دقیقه کاهش خواهد یافت.
برد حرکتی نیز بین 420 تا 440 کیلومتر اعلام شده است.
فضای کابین یک محیط کاملا مینیمال را پیش روی مخاطب قرار می دهد تا فناوری را در ترکیبی جذاب از سادگی و کیفیت احساس کند. نمایشگر 12.8 اینچی تنظیمات سیستم سرگرمی و نمایشگر 9.2 اینچی اطلاعات کیلومتر از جذابیت های اصلی این بخش است. لوگوی سیستم صوتی از برند حرفه ای بیتس نیز در بلندگوها قابل مشاهده است.
به قیمت و زمان حضور در بازار اشاره ای نشده است.
                                                                                                                                                                                                                      ",https://www.asriran.com/003UyA
834033,۱۴۰۱/۰۱/۲۰,اقتصادی,مرسدس بنز SL جدید؛ یک رودستر 4 سیلندر بسیار سریع! (+عکس),این پیشرانه از یک سیستم توربوی الکتریکی تکی استفاده می کند که معماری آن براساس مهندسی خودروهای ویژه فرمول 1 توسعه یافته است.,"عصر ایران- مرسدس بنز از نسل جدید رودستر کلاس اس ال رونمایی کره که مهمترین تغییر مرتبط با آن مربوط به پیشرانه M 139 توربوشارژ 2 لیتری می شود. این پیشرانه از یک سیستم توربوی الکتریکی تکی استفاده می کند که معماری آن براساس مهندسی خودروهای ویژه فرمول 1 توسعه یافته است.
در مجموع باید گفت در اس ال 43 جدید یک سیستم 48 ولتی الکتریکی بسیار کوچک(از نظر اندازه) کنترل توربو را به دست دارد. اما حاصل این مهندسی و خلاقیت به کار رفته در آن نیز بسیار قابل توجه و در نوع خود متفاوت است زیرا این پیشرانه 381 اسب بخار خروجی و 480 نیوتن متر گشتاور دارد.

سیستم استارتر-ژنراتور می تواند 14 اسب بخار بیشتر را (برای بازه زمانی کوتاه) به ساختار پیشرانه تزریق کند تا در نهایت بتوانیم این مجموعه را یک هیبرید ملایم بنامیم. در بخش جعبه دنده نیز از نمونه 9 سرعته ام س تی استفاده شده که با محور عقب در ارتباط است.
مرسدس بنز اس ال 43 جدید در آزمایش ها طی 4.9 ثانیه از حالت توقف به سرعت 100 کیلومتر برساعت می رسد. بیشینه سرعت ثبت شده نیز برابر با 275 کیلومتر برساعت است.
رینگ های آلومینیومی استاندارد در اندازه 19 اینچی انتخاب شده اند اما در حالت آپشن نمونه 20 و 21 اینچی نیز قابل سفارش است.
در قسمت کابین نیز بالاترین کیفیت جزئیات و فناورانه همانند سایر محصولات این کمپانی توسط مرسدس بنز تضمین شده است و تجربه ای متفاوت را برای سرنشین ها ایجاد خواهد کرد.
                                                                                                                     
                            ",https://www.asriran.com/003Uy9
834090,۱۴۰۱/۰۱/۲۰,بین الملل,حمله روسیه به ایستگاه قطار اوکراین / 40 کشته,شهردار کراماتورسک در گفتگو با بی‌بی‌سی گفته است که چهار هزار نفر که اکثر آنها زن، کودک و افراد سالخورده بودند در صدد بودند قبل از حمله گسترده روسیه به منطقه دونباس با قطار به مناطق دیگر پناه ببرند.,"حمله موشکی به ایستگاه شهر کراماتورسک در شرق اوکراین دست کم 40 کشته و شماری زخمی برجای گذاشته است.
به گزارش بی بی سی، این ایستگاه زمانی هدف اصابت چند فروند موشک قرار گرفت که تعداد زیادی غیرنظامیان به منظور فرار از منطقه جنگی در صدد بودند با قطار به مناطق غربی‌تر پناه ببرند.
مقامات اوکراینی گفته‌اند که نیروهای روسیه در شرایطی این ایستگاه را هدف موشک‌پرانی قرار دادند که از خروج غیرنظامیان به وسیله قطار آگاهی داشتند و ساعات حرکت قطار از این ایستگاه هم همه روزه اعلام می‌شود.
رئیس شرکت راه‌آهن دولتی اوکراین گفته دو موشک به ایستگاه راه‌آهن شهر کراماتورسک در منطقه دونتسک اصابت کرده است.
یک شاهد عینی به بی‌بی‌سی گفته است: ""من در حال رانندگی از روی یک پل نزدیک ایستگاه قطار بودم که مثل روزهای قبل شلوغ بود و بیش از هزار نفر را در آنجا دیدم.""
او گفته است که حدود دو دقیقه پس از دور شدن از ایستگاه صدای پنج تا ۱۰ انفجار را شنیده است. به گفته یک شاهد عینی دیگر، پدافند هوایی اوکراین دست‌کم یک فروند از موشک‌ها را ردگیری و منهدم کرد.
اولکساندر هونچارنکو، شهردار کراماتورسک در گفتگو با بی‌بی‌سی گفته است که چهار هزار نفر که اکثر آنها زن، کودک و افراد سالخورده بودند در صدد بودند قبل از حمله گسترده روسیه به منطقه دونباس با قطار به مناطق دیگر پناه ببرند.
او گفته است که در این حمله، حدود صد نفر هم به شدت زخمی شده‌اند. او روسیه را متهم کرده است که عمدا این ایستگاه را هدف حمله موشکی قرار داده است.                           ",https://www.asriran.com/003Uz4
834089,۱۴۰۱/۰۱/۱۹,اجتماعی ,فضای مجازی، قاتل تلویزیون می‌شود؟,با این وجود بزرگ‌ترین چالش، ممکن است از نظر مالی به وجود بیاید؛ زیرا ساخت یک پلتفرم تعاملی می‌تواند بسیار هزینه‌بر باشد.,"کارشناسان هشدار داده‌اند که با روی آوردن جوانان به شکل‌های دیگری از سرگرمی‌های مجازی از جمله جهان مجازی متاورس، امکان از بین رفتن مخاطبان برنامه‌های تلویزیونی سنتی و حذف این برنامه‌ها وجود دارد.
به گزارش ایسنا و به نقل از دیلی‌میل، ""فردریک کاوازا"" (Frederic Cavazza)، یکی از بنیانگذاران یک شرکت فرانسوی متخصص در تحول دیجیتال به نام ""سیسک"" (Sysk) می‌گوید که جوانان از تماشاگران منفعل تلویزیون به بازیکنان فعال در رسانه‌های تعاملی تبدیل شده‌اند و از صفحه‌ نمایش‌ها به تلفن‌های هوشمند روی آورده‌اند. وی افزود: اگر شبکه‌های تلویزیونی خود را با این شرایط وفق ندهند، همراه با مخاطبان خود از بین خواهند رفت.
در دهه گذشته تعداد بینندگان تلویزیون زیر ۳۵ سال به نصف کاهش یافته و انتظار می‌رود با توسعه متاورس این میزان بیش از پیش کاهش یابد.
اگر این برنامه‌های تلویزیونی می‌خواهند بقای خود را حفظ کنند، باید با پلتفرم‌هایی مثل فورتنایت (Fortnite)، روبلاکس (Roblox) و ماینکرفت (Minecraft) رقابت کنند.
به گفته‌ی شرکت تحقیقاتی دوبیت (Dubit)، نیمی از کودکان بین ۹ تا ۱۲ سال در ایالات متحده دست کم یکبار در هفته از پلتفرم روبلاکس استفاده می‌کنند؛ پلتفرمی که در آن می‌توان با دوستان معاشرت کرد، به بازی پرداخت و حتی در کنسرت‌ها شرکت کرد.
""متیو وارنفورد"" (Matthew Warneford)، یکی از بنیانگذاران ""دوبیت"" که شرکتی است که برای پلتفرم‌های متاورس بازی تولید می‌کند، می‌گوید: رسانه‌ها باید تصمیم بگیرند که آیا می‌خواهند به برنامه‌های تلویزیونی رو به افول پایبند بمانند یا برند خود را وارد پلتفرم‌های متاورس کنند. در حالی که متاورس هنوز مفهومی نسبتا جدید است، ‌شرکت‌های تلویزیونی زمان لازم برای تطبیق پیدا کردن با آن را دارند.
اگرچه آن‌ها با چالش‌هایی نیز در رابطه با افراد مسن که به این برنامه‌های تلویزیونی سنتی وابسته هستند و جوانانی که علاقه‌مند به تعامل بیشتر هستند، مواجه خواهند شد. ""کتی برم"" (Kati Bremme)، رئیس بخش نوآوری تلویزیون فرانسه می‌گوید: اگر می‌خواهیم برای مخاطب جذاب بمانیم، باید خودمان را در ‌همه‌ی ‌این زمینه‌ها تقویت کنیم.تا کنون شرکت‌های تلویزیونی از اختلالات ناشی از فناوری‌های جدید مصون مانده‌اند، زیرا برخلاف روزنامه‌ها و مجلات درآمد تبلیغاتی آن‌ها تا حد زیادی تحت تاثیر قرار نگرفته است. اما ""وارنفورد"" باور دارد که این رویه می‌تواند سریع‌تر از تصور عموم تغییر کند.
با این وجود بزرگ‌ترین چالش، ممکن است از نظر مالی به وجود بیاید؛ زیرا ساخت یک پلتفرم تعاملی می‌تواند بسیار هزینه‌بر باشد.                           ",https://www.asriran.com/003Uz3
834088,۱۴۰۱/۰۱/۱۹,اجتماعی ,بخشش یک اعدامی بعد از 4 سال,پرونده حمید برای رسیدگی از جنبه عمومی جرم بزودی به دادگاه کیفری استان تهران ارجاع خواهد شد.,"مرد جوان که به خاطر پس گرفتن طلب ۴۲۸ میلیون تومانی‌اش مرتکب قتل و پس از محاکمه به قصاص محکوم شده بود بعد از ۱۰ جلسه صلح و سازش، موفق به جلب رضایت خانواده مقتول شد.
  روزنامه «ایران» در ادامه نوشت: ۲۸ اسفند سال ۹۶، خبر تیراندازی مرگبار در یکی از خیابان‌های حوالی چهارراه گلوبندک تهران به بازپرس جنایی و تیم بررسی صحنه جرم اعلام شد.
با شروع تحقیقات و در بررسی‌های اولیه از صحنه جنایت، مأموران با جسد مرد ۶۰ ساله‌ای مواجه شدند که با شلیک دو گلوله از پا درآمده بود. در تحقیقات میدانی یکی از مغازه‌داران سرنخ کشف این جنایت را به پلیس داد و گفت: کسی را که شلیک کرد، می‌شناسم او دلار فروش است و معمولاً در این حوالی اقدام به فروش دلار می‌کند.
با شناسایی هویت متهم فراری، تحقیقات برای دستگیری او ادامه یافت تا اینکه اردیبهشت سال ۹۷ و حدود دو ماه بعد از جنایت، حمید در ساختمانی نیمه‌کاره در محدوده ولنجک بازداشت شد. مرد جوان در تحقیقات به جرم خود اعتراف کرد و گفت: من اختلافی با مقتول نداشتم، مشکل من با پژمان خواهرزاده او بود. مدتی قبل با مردی بازاری آشنا شدم و او پسرش را که در کار خرید و فروش دلار بود به من معرفی کرد.
با پژمان معاملات دلار را آغاز کردم و از آنجا که پولی نداشتم، به ناچار گوسفندان و طلاهای همسرم را فروختم و در این کار سرمایه‌گذاری کردم. بعد از مدتی و در آخرین معامله‌ای که دی ماه ۹۶ با پژمان داشتم، ۴۲۸ میلیون تومان به او دادم و قرار شد فردای آن روز پول را به من برگرداند. اما به جای پولم یک میلیون و ۲۰۰ هزار تومان به‌عنوان سود به من داد و از من خواست فردای آن روز سراغش بروم. البته من کاری برایم پیش آمد و ۸ روز بعد که سراغ پژمان رفتم متوجه شدم او فرار کرده است.
متهم ادامه داد: مدام سراغ خانواده‌اش می‌رفتم تا ردی از او به‌دست آورم، اما آنها می‌گفتند پول را به پژمان دادی از خودش بگیر. حتی یک بار مرا به پارکینگی برده و به زور مجبورم کردند برگه‌ای که در آن نوشته بودند من همه بدهی‌ام را پس گرفته‌ام امضا کنم، من هم به ناچار این کار را کردم اما آنها فقط ۹۰ میلیون تومان به من دادند.
در تمام این مدت دنبال پژمان بودم و حتی شب‌ها در پارک می‌خوابیدم تا ردی از او به‌دست بیاورم اما بی‌فایده بود. تا اینکه یک ماه قبل از این حادثه دوستان پژمان مردی را به من نشان دادند و گفتند این مرد دایی‌ پژمان است و از محل زندگی خواهرزاده‌اش خبر دارد. من هم سراغ مرد میانسال رفتم و با او آشنا شدم و گفتم خواهرزاده‌ات پول مرا نمی‌دهد اما او نیز مدعی بود که از پژمان بی‌خبر است.
اما واقعیت را نمی‌گفت، چرا که مدتی بعد به حساب من ۲۰ میلیون تومان واریز کرد که مطمئنم به درخواست پژمان این کار را کرده بود. روز حادثه دوباره او را دیدم و در مورد پژمان پرسیدم، او اظهار بی‌اطلاعی کرد که من عصبانی شدم و زمانی که وارد خیابان شد تا سوار موتورش شود به او تیراندازی کردم. پس از جنایت هم فرار کردم تا اینکه توسط پلیس دستگیر شدم. 
با اعتراف مرد جوان، پرونده او تکمیل و برای رسیدگی به دادگاه کیفری استان تهران ارسال شد. باتوجه به درخواست اولیای دم برای قصاص، اعترافات متهم، شواهد و مدارک موجود در پرونده و بازسازی صحنه جرم، قضات دادگاه کیفری حکم بر قصاص صادر کردند.
با تأیید این حکم از سوی قضات دیوانعالی کشور، پرونده مرد جوان برای اجرای حکم به شعبه چهارم دادیاری اجرای احکام دادسرای امور جنایی تهران ارجاع شد. با تلاش دادیار امین کرمانی‌نژاد و برگزاری ۱۰ جلسه صلح و سازش، خانواده مقتول سرانجام راضی شدند به شرط دریافت دیه از قصاص متهم گذشت کنند. بدین ترتیب پرونده حمید برای رسیدگی از جنبه عمومی جرم بزودی به دادگاه کیفری استان تهران ارجاع خواهد شد.                            ",https://www.asriran.com/003Uz2
834087,۱۴۰۱/۰۱/۱۹,فرهنگی/هنری,برنامه شبکه نمایش/ پخش فیلم‌هایی با موسیقی چشم‌آذر,فیلم های منتخبی که موسیقی آنها توسط چشم آذر ساخته شده در هفته آینده به این شرح است: «لنگرگاه»، «غریبه»، «آخرین مرحله» ، «می خواهم زنده بمانم»، «دیگه چه خبر»، «خواهران غریب» و «نبات».,"شبکه نمایش هفته آینده قصد دارد در بخش مرور آثار نگاهی به فیلم‌های زنده‌یاد «ناصر چشم آذر» ـ موسیقی‌دان و آهنگساز ـ داشته باشد.
به گزارش ایسنا برنامه پخش فیلم های شبکه نمایش به شرح زیر خواهد بود:
ساعت ۱۳:فیلم و تله فیلم های ایرانی شبکه نمایش از شنبه ۷ تا ۱۳ اسفند ماه پخش خواهد شد: «حفره»، «قبل از غروب»، « رسم رفاقت »، «شکوه عشق»، «زمانی برای درنگ »، «فصل تازه»، «دو فیلم با یک بلیط» نام فیلم های این بخش است.
ساعت ۱۹: فیلم های منتخب خانوادگی، که بخش ثابت ساعت ۱۹ شبکه نمایش است، در هفته پیش رو به ترتیب شامل این فیلم ها خواهد بود: «افسانه های خزان»، «امید، شجاعتی جاودانه»، «قانون سرزمین»، «پایان راه» ، «خانواده موروثی»، «مردان جدی» و «حامی گرگ».
ساعت ۲۱:فیلم های منتخبی که موسیقی آنها توسط چشم آذر ساخته شده در هفته آینده به این شرح است: «لنگرگاه»، «غریبه»، «آخرین مرحله» ، «می خواهم زنده بمانم»، «دیگه چه خبر»، «خواهران غریب» و «نبات».
ساعت ۲۳:فیلم های ساعت ۲۳ شبکه نمایش شامل این فیلم هاست: «فراسرعت»، « همیشه» ، «غرق شده در ساحل»، «حسابدار»، « تاریک ترین ذهن ها»، «ماشین جنگ» و«هتل آرتمیس».
ساعت یک بامداد: منتخب فیلم های کلاسیک این هفته نمایش نیز به ترتیب روز پخش: «زنده باد زاپاتا» ، «سامورایی شوگان » «آماتور» ، «دره من چه سرسبز بود»، «سه ثانیه به جهنم »، «تام هورن» و «نوادا اسمیت» هستند.                           ",https://www.asriran.com/003Uz1
834086,۱۴۰۱/۰۱/۱۹,اجتماعی ,کرج و زاهدان بالاترین آمار حاشیه‌نشینی / 10 درصد زندانیان ایران در استان البرز,برداشت بیش از ۷۰ درصد منابع زیر زمینی ما را با فرونشست ۳۰ سانتی‌متری زمین در دشت‌ها مواجه کرده است.,"نماینده کرج، فردیس و اشتهارد گفت: امروز بیش از ۲۰ برابر توان اکولوژیکی کرج جمعیت در این شهر بارگذاری شده است.
به گزارش ایسنا، مهدی عسگری شامگاه پنجشنبه در جلسه شورای اداری استان البرز که به ریاست رئیس جمهور برگزار شد، با اشاره به وضعیت نامناسب حاشیه نشینی در کرج اظهار کرد: در حال حاضر کلانشهر کرج حدود ۹۰۰ هزار حاشیه‌نشین دارد که در کنار زاهدان بیشترین آمار حاشیه‌نشین در کشور محسوب می‌شود.
وی با تاکید بر اینکه کلانشهر کرج بیش از ظرفیت واقعی خود جمعیت در خود جای داده، ادامه داد: امروز بیش از ۲۰ برابر توان اکولوژیکی کرج جمعیت در این شهر بارگذاری شده است.
نماینده مردم کرج در مجلس تصریح کرد: از وضعیت تراکم فروشی کرج می‌توان دریافت که طرح‌های توسعه کشور رضایت مردم را جلب نکرده است.
وی با اشاره به توسعه نامتوازن کرج اظهار کرد: کرج در گذشته باغ‌شهری با آب و هوای بسیار خوب بوده و امروز به این وضعیت در آمده که از تبعات توسعه نامتوازنی است که در کشور اتفاق افتاده است. این ضرر تا کجا می‌خواهد ادامه یابد.
وی با بیان اینکه پایه های اعتباری البرز هیچ تناسبی با سرانه‌ها و نرخ مهاجرت ندارد، تصریح کرد: توجهی به توان اکولوژیکی استان در تصمیم‌ها و طرح‌های توسعه‌ای صورت نگرفته و باید از بارگذاری مازاد جلوگیری شود.
عسگری ساماندهی مناطق حاشیه‌ای و بافت های فرسوده را از دیگر اولویت‌های استان عنوان کرد.
وی خاطرنشان کرد: البرز میزبان ۱۰ درصد زندانیان کشور است که مشکلات زیادی را برای استان ایجاد کرده است.
وی با اشاره به کسری ۵۴۰ میلیون متر مکعبی آبخوان‌ها گفت: برداشت بیش از ۷۰ درصد منابع زیر زمینی ما را با فرونشست ۳۰ سانتی‌متری زمین در دشت‌ها مواجه کرده است.
به گفته این نماینده مجلس ساماندهی آب‌های سطحی و فاضلاب شهری و انتقال زندان‌ها از دیگر موضوعاتی است که نیاز به رسیدگی دارد.
عسگری از دیگر مشکلات البرز را ترافیک درون شهری و برونشهری عنوان کرد و گفت: با وجود اینکه کلانشهر شده‌ایم یک متر بزرگراه و مترو نداریم در حالی که پرترددترین محور مواصلاتی کشور اتوبان کرج تهران است که امسال دولت برای طرح ادامه همت فقط ۴ و نیم میلیارد تومان در بودجه پیش‌بینی کرده است.
وی اظهار کرد: در اعتبارات نفت سهم چندانی نداریم و سهم ما از اعتبارات ملی پاسخگو مشکلات نیست.                           ",https://www.asriran.com/003Uz0
834043,۱۴۰۱/۰۱/۱۹,بین الملل,ارتش آمریکا و یک رکورد در نیمکره غربی(+عکس),فرآیند چاپ بسیار شبیه به پروژه های چاپ سه بعدی پیشین است و از لاواکریت-نوعی ماده بتن مانند با مقاومت بالا- استفاده می شود که از یک نازل خارج شده تا ساختار پایه ساختمان شکل بگیرد.,"عصر ایران؛ مجله تصویری سلاح - فناوری معماری چاپ سه بعدی با سرعت و کارایی خود، پتانسیل زیادی برای استفاده نظامی دارد. ارتش آمریکا این موضوع را مورد توجه قرار داده و ساخت سه پادگان آموزشی چاپ سه بعدی شده را هدف قرار داده است. این سه پادگان بزرگ‌ترین سازه های چاپ سه بعدی شده در نیمکره غربی خواهند بود.

این پروژه در پایگاه فورت بلیس، تگزاس، اجرا خواهد شد و واحد نوآوری دفاعی (DIU)، فرماندهی مدیریت نصب و راه اندازی (IMCOM)، و مرکز پژوهش و توسعه مهندسی (ERDC) ارتش آمریکا در آن نقش دارند. این پروژه با استفاده از چاپگرهای سه بعدی ولکان شرکت آیکان (ICON) که در حال حاضر نامی پیشرو در این صنعت است، ساخته خواهد شد.
طراحی این پادگان ها توسط لوگان آرکیتکچر انجام شده است که معمار پروژه اخیر چاپ سه بعدی ""خانه صفر"" (House Zero) آیکان نیز بوده است.
هر یک از این سه پادگان بیش از 5700 فوت مربع (تقریبا 530 متر مربع) مساحت دارند که هر کدام را به بزرگ‌ترین سازه های چاپ سه بعدی شده در نیمکره غربی تبدیل می کند.

پس از تکمیل، آنها میزبان 72 سرباز در هر پادگان خواهند بود. فرآیند چاپ بسیار شبیه به پروژه های چاپ سه بعدی پیشین است و از لاواکریت-نوعی ماده بتن مانند با مقاومت بالا- استفاده می شود که از یک نازل خارج شده تا ساختار پایه ساختمان شکل بگیرد. سپس، ساختمان توسط کارگران با قرار گرفتن درها، سقف، پنجره ها، سیم کشی، و هر چیز مورد نیاز دیگر تکمیل می شود.
این پروژه نشانه دیگری است که ارتش آمریکا درباره استفاده از معماری چاپ سه بعدی شده جدی است و روند استفاده از پادگان های چاپ سه بعدی پیشین که توسط تفنگداران دریایی آمریکا ساخته شده بودند را دنبال می کند.

به گفته  داگلاس گابرام فرمانده بخش فرماندهی مدیریت نصب و راه اندازی ارتش آمریکا، این پروژه از هر سه اولویت ارتش شامل افراد، آمادگی و مدرن‌سازی پشتیبانی می کند.
ساخت تاسیسات با استفاده از این فناوری مدرن به کاهش هزینه های نیروهای کار، زمان برنامه ریزی و افزایش سرعت ساخت و ساز تاسیسات آینده کمک می کند. ما به دنبال راه های دیگری برای استفاده از این تکنیک نوآورانه برای تسریع ساخت و ساز انواع دیگر تاسیسات و نه فقط پادگان ها هستیم.
انتظار می رود این پروژه طی 10 ماه تکمیل شود.                           ",https://www.asriran.com/003UyJ
834085,۱۴۰۱/۰۱/۱۹,اقتصادی,درخواست از رهبری برای تعیین تکلیف منطقه آزاد اردبیل,منطقه آزاد تمام استان‌های مرزی کار می‌کند جز منطقه آزاد اردبیل.,"نماینده ولی فقیه در استان و امام جمعه اردبیل گفت: برای تعیین تکیف نهایی اجرای مصوبه تشخیص مصلحت نظام در ایجاد منطقه آزاد استان اردبیل از مقام معظم رهبری درخواست کردیم تا دستور لازم را صادر کنند.
آیت الله سید حسن عاملی در خطبه های این هفته نماز جمعه شهر اردبیل با اشاره به موضوع منطقه آزاد تجاری در استان گفت: منطقه آزاد تمام استان‌های مرزی کار می‌کند جز منطقه آزاد اردبیل.  تمام استان‌های مرزی که اخیراً مجوز منطقه آزاد گرفتند مشغول احداث زیرساخت‌ها هستند جز منطقه آزاد اردبیل که نمی دانیم علت چیست.
وی ادامه داد: ماجرا از این قرار است که مجلس چهار نقطه را تصویب کرد اما مجمع تشخیص مصلحت آن را به یک نقطه تقلیل داد و جای آن را هم مشخص نکرد بلکه به خود دولت واگذار کرد به دولت گفتیم این مصوبه را اجرا کنید گفتند خطر امنیتی دارد هر نقطه را تعیین کنیم نقاط دیگر اعتراض می‌کنند گفتیم پس هر چهار نقطه را اعلام کنید گفتند خلاف مصوبه است گفتیم پس دو نقطه را اعلام و بقیه را در آینده الحاق کنید گفتند خلاف مصوبه است گفتیم پس تعیین یک نقطه را به خود استان محول کنید آقای لاریجانی فرمود خلاف مصوبه است و این گونه بود که مصوبه مجمع کار را به بن بست رساند.
عاملی افزود: یک اکیپ فنی قابلیت تمام نقاط را ملاحظه و سپس فقط یک نقطه را حائز شرایط دانستند و به رئیس جمهور گزارش دادند اما باز در اجرا از اوضاع امنیتی واهمه کردند یا شاید علت دیگری در کار بود که ما متوجه نشدیم.
عضو مجلس خبرگان رهبری با اشاره به پیگیری هایی که در راستای اجرایی شدن منطقه آزاد صورت گرفته است، خاطرنشان کرد: ما در استان اعلام کردیم هر چه تصمیم بگیرید می پذیریم اما باز به جایی نرسید. مسئولان هر چه تصمیم بگیرند ما قبول داریم و با آن مشکل نداریم دوم اینکه اگر یک نقطه یا دو نقطه را تعیین کردند اهالی بقیه نقاط نگران نباشند در آینده بقیه از طریق الحاق به منطقه آزاد ملحق می‌شوند همچنان که در سایر مناطق آزاد کشور از طریق الحاق توسعه های بزرگ انجام داده اند الحاقیه بعضی از مناطق آزاد از کل چهار نقطه ما بیشتر است.                           ",https://www.asriran.com/003Uyz
834084,۱۴۰۱/۰۱/۱۹,اجتماعی ,تعطیلی مدارس و مهدهای کودک مشهد,این تعطیلی به دلیل آلودگی هواست.,"آموزش و پرورش خراسان رضوی در اطلاعیه‌ای کلیه مهدهای کودک و مراکز پیش دبستانی و مدارس دوره ابتدایی در نواحی هفتگانه مشهد، مناطق احمدآباد، تبادکان و رضویه را به دلیل آلودگی هوا تعطیل اعلام کرد.
آموزش و پرورش خراسان رضوی در اطلاعیه‌ای کلیه مهدهای کودک و مراکز پیش دبستانی و مدارس دوره ابتدایی در نواحی هفتگانه مشهد، مناطق احمدآباد، تبادکان و رضویه را به دلیل آلودگی هوا تعطیل اعلام کرد.
در این اطلاعیه آمده است که «مطابق مصوبه کارگروه اجرایی و اضطراری کاهش آلودگی هوای استان و با توجه به آلودگی هوا کلیه مهدهای کودک، مراکز پیش دبستانی و مدارس دوره ابتدایی در نواحی هفتگانه مشهد و مناطق احمدآباد، تبادکان و رضویه فردا شنبه ٢٠ فروردین ماه در دو نوبت صبح و عصر تعطیل است.
ضمنا کلاس های آموزشی در این مدارس به شکل غیرحضوری و از طریق شبکه شاد برگزار می‌شود.
همچنین برگزاری فعالیت‌های ورزشی در مدارس متوسطه اول و دوم در فضاهای روباز ممنوع است».                           ",https://www.asriran.com/003Uyy
834083,۱۴۰۱/۰۱/۱۹,بین الملل,آمریکا: مسیر دیپلماسی معنادار برای بازگشت به توافق هسته ای را دنبال می کنیم,گروهی متشکل از ۱۸ نماینده دمکرات مجلس نمایندگان آمریکا که از هم حزبی های جو بایدن رئیس جمهوری آمریکا هستند، با بازگشت احتمالی به توافق هسته ای با ایران مخالفت و ادعا کردند شرایط گزارش شده از این توافق بسیار نگران کننده است.,"دستیار موقت وزیر امور خارجه آمریکا در امور خاور نزدیک اعلام کرد منتقدان برجام جایگزینی برای آن ندارند.
به گزارش ایرنا؛ ""یائل لمپرت"" دستیار موقت وزیر خارجه آمریکا در امور خاور نزدیک در نشستی در جامعه یهودیان آمریکا گفت: دولت آمریکا مسیر"" دیپلماسی معنادار"" برای بازگشت به توافق هسته ای ایران دنبال می کند.
وی گفت که نگرانی های جامعه یهودیان را در خصوص این مذاکرات درک می کند.
لمپرت خاطرنشان کرد درک می کنم تعدادی ممکن است در خصوص بازگشت به توافق نگرانی های جدی داشته باشند، به این نگرانی ها احترام می گذارم. با انتقادها آشنا هستم اما منتقدان ما جایگزینی برای برجام ندارند.
گروهی متشکل از ۱۸ نماینده دمکرات مجلس نمایندگان آمریکا که از هم حزبی های جو بایدن رئیس جمهوری آمریکا هستند، با بازگشت احتمالی به توافق هسته ای با ایران مخالفت و ادعا کردند شرایط گزارش شده از این توافق بسیار نگران کننده است.                           ",https://www.asriran.com/003Uyx
834082,۱۴۰۱/۰۱/۱۹,سیاست خارجی,تماس تلفنی وزیران خارجه ایران و کویت / اختلاف بر سر میدان نفتی مشترک,ایران و کویت بر سر بهره برداری از میدان نفتی آرش / الدره اختلاف دارند.,"وزیر امور خارجه ایران در گفت وگوی تلفنی با همتای کویتی خود، بر آمادگی جمهوری اسلامی ایران برای بسط مناسبات دوجانبه با کویت و انجام گفت وگوهای منطقه ای تاکید کرد.
به گزارش ایرنا، حسین امیرعبداللهیان وزیر امور خارجه در یک تماس تلفنی با شیخ احمد ناصر الصباح وزیر خارجه کویت، ضمن تبریک ماه مبارک رمضان به دولت و ملت کویت در خصوص موضوعات مورد علاقه فی مابین از جمله مناسبات دوجانبه، تحولات منطقه ای و بین المللی گفتگو و تبادل نظر کرد.
وزیر امور خارجه با اعلام آمادگی جمهوری اسلامی ایران برای بسط مناسبات دوجانبه با کویت و انجام گفتگوهای منطقه ای، تاکید کرد: دولت جمهوری اسلامی ایران در چارچوب اولویت سیاست توسعه همه جانبه روابط با همسایگان، علاوه بر گفت وگو، بر همکاری عملی منطقه ای تاکید دارد و همکاری منطقه ای را به نفع امنیت، پیشرفت و توسعه منطقه می دانیم.
امیرعبداللهیان با اشاره به برقراری آتش بس موقت در یمن اظهار داشت، جمهوری اسلامی ایران از برقراری آتش بس در یمن استقبال کرد و در ادامه بر ضرورت رفع کامل محاصره انسانی و ارسال کمک های انسانی به یمن تاکید دارد.
وزیر امور خارجه در بخش دیگری از این گفت وگوی تلفنی آخرین وضعیت مذاکرات وین برای لغو تحریم ها را تبیین کرد.
وزیر امور خارجه کویت نیز در این گفت وگوی تلفنی متقابلا ماه مبارک رمضان را به همتای ایرانی خود، دولت و مردم ایران تبریک گفت و بر عزم کشور متبوعش برای توسعه مناسبات با ایران تاکید کرد.
شیخ احمد ناصر الحمد الصباح ابراز امیدواری کرد، استمرار آتش بس، زمینه ساز گفت وگوهای یمنی و حل و فصل بحران یمن شود.
وی در پاسخ به لزوم تعیین مرز آبی و بهره برداری از میادین مشترک، آمادگی کویت را برای از سرگیری مذاکرات حقوقی دو کشور اعلام کرد.
شیخ احمد الصباح با دعوت از وزیر امور خارجه کشورمان برای سفر به کویت و گفت وگو درخصوص روند گسترش مناسبات دوجانبه و تحولات منطقه ای، بر موضع حمایتی کویت از مذاکره و گفتگوی منطقه ای تاکید کرد.
                           ",https://www.asriran.com/003Uyw
834081,۱۴۰۱/۰۱/۱۹,بین الملل,بایدن: به کمک های امنیتی و تحویل تسلیحات به اوکراین ادامه خواهیم داد,ما همزمان با مستند کردن اقدامات روسیه، از متحدان و شرکای خود برای تحقیقات در خصوص این حمله حمایت خواهیم کرد و روسیه را پاسخگو خواهیم ساخت.,"جو بایدن رئیس جمهوری آمریکا حمله موشکی به ایستگاه قطار کراماتورسک در اوکراین را که منجر به کشته شدن ده‌ها غیرنظامی شد ""یک جنایت وحشتناک دیگر توسط روسیه"" خواند.
به گزارش ایرنا؛ رئیس جمهوری آمریکا روز جمعه به وقت محلی در حساب کاربری خود در توییتر نوشت: ما به کمک های امنیتی و تحویل تسلیحات به اوکراین ادامه خواهیم داد.
بایدن افزود: ما همزمان با مستند کردن اقدامات روسیه، از متحدان و شرکای خود برای تحقیقات در خصوص این حمله حمایت خواهیم کرد و روسیه را پاسخگو خواهیم ساخت.
به گزارش ایرنا، اوکراین روسیه را متهم به استفاده از بمب خوشه ای در ایستگاه قطار کراماتورسک کرده است که در نتیجه این حمله ۵۰ نفر جان خود را از دست دادند.
سازمان ملل هفته گذشته اعلام کرد که ادعاهای معتبری مبنی بر اینکه نیروهای مسلح روسیه حداقل ۲۴ بار از بمب های خوشه ای در مناطق پرجمعیت در اوکراین استفاده کرده اند، دریافت کرده است.
میشل باشله رئیس کمیساریای حقوق بشر سازمان ملل متحد در شورای حقوق بشر در ژنو گفت که چنین حملاتی می تواند جنایت جنگی محسوب شود.
در سال ۲۰۰۸ بیش از ۱۰۰ کشور با امضای توافقی استفاده از بمب های خوشه ای را ممنوع کردند. روسیه و اوکراین این توافق را امضا نکرده اند.
مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند.
 مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود.
در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.
خبرگزاری فرانسه افزود: امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.                           ",https://www.asriran.com/003Uyv
834080,۱۴۰۱/۰۱/۱۹,بین الملل,بایدن: حمله روسیه به ایستگاه قطار اوکراین جنایت وحشتناک است,امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.,"جو بایدن رئیس جمهوری آمریکا حمله موشکی به ایستگاه قطار کراماتورسک در اوکراین را که منجر به کشته شدن ده‌ها غیرنظامی شد ""یک جنایت وحشتناک دیگر توسط روسیه"" خواند.
به گزارش ایرنا، رئیس جمهوری آمریکا روز جمعه به وقت محلی در حساب کاربری خود در توییتر نوشت: ما به کمک های امنیتی و تحویل تسلیحات به اوکراین ادامه خواهیم داد.
بایدن افزود: ما همزمان با مستند کردن اقدامات روسیه، از متحدان و شرکای خود برای تحقیقات در خصوص این حمله حمایت خواهیم کرد و روسیه را پاسخگو خواهیم ساخت.
به گزارش ایرنا، اوکراین روسیه را متهم به استفاده از بمب خوشه ای در ایستگاه قطار کراماتورسک کرده است که در نتیجه این حمله ۵۰ نفر جان خود را از دست دادند.
سازمان ملل هفته گذشته اعلام کرد که ادعاهای معتبری مبنی بر اینکه نیروهای مسلح روسیه حداقل ۲۴ بار از بمب های خوشه ای در مناطق پرجمعیت در اوکراین استفاده کرده اند، دریافت کرده است.
میشل باشله رئیس کمیساریای حقوق بشر سازمان ملل متحد در شورای حقوق بشر در ژنو گفت که چنین حملاتی می تواند جنایت جنگی محسوب شود.
در سال ۲۰۰۸ بیش از ۱۰۰ کشور با امضای توافقی استفاده از بمب های خوشه ای را ممنوع کردند. روسیه و اوکراین این توافق را امضا نکرده اند.
مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند.
به گزارش روز جمعه ایرنا از خبرگزاری فرانسه، مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود.
در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.
خبرگزاری فرانسه افزود: امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.
                           ",https://www.asriran.com/003Uyu
834012,۱۴۰۱/۰۱/۱۹,سلامت,آداپتوژن ها یا همان دوستان سلامت/ انواع، روش مصرف و عوارض احتمالی(+عکس),آداپتوژن ها مواد فعال موجود در گیاهان و قارچ های خاصی هستند که ممکن است بر نحوه برخورد بدن با استرس، اضطراب و خستگی تأثیر بگذارند.,"عصر ایران - آداپتوژن ها گیاهان و قارچ هایی هستند که به بدن کمک می کنند تا به استرس، اضطراب و خستگی مناسب ترین پاسخ ممکن را دهد و بدین ترتیب سلامت کلی بدن را تضمین کند. می‌توان آداپتوژن‌ ها را با افزودن آنها به غذا یا نوشیدنی‌ ها و همچنین به‌ عنوان تنتور مصرف کرد. این عوامل مهم با مدیریت استرس های جسمی و روانی، بدن شما را به وضعيت تعادل بازمی گردانند.
آداپتوژن دقیقا چیست؟
آداپتوژن ها مواد فعال موجود در گیاهان و قارچ های خاصی هستند که ممکن است بر نحوه برخورد بدن با استرس، اضطراب و خستگی تأثیر بگذارند. این دسته از گیاهان و قارچ ها عملکرد آداپتوژنیک یا سازگار کننده از خود نشان می دهند. گیاهان مورد نظر هنگام مصرف، عوامل استرس زای مشخصی را در بدن هدف قرار خواهند داد.
اما یک گیاه برای تبدیل شدن به آداپتوژن باید چه ویژگی هایی داشته باشد:
- زمانی که در دوزهای معمولی مصرف می شود، غیر سمی باشد
- به بدن شما در راستای مقابله با استرس کمک کند
- به بدن اجازه دهد تا به تعادل بازگردد (هموستاز)
گفتنی است که آداپتوژن ها به عنوان یک بانداژ موقت عمل می کنند و راه حلی قطعی برای استرس مزمن نیستند. اما به طور کلی مکانیسم گیاهی آداپتوژن ها سبب افزایش یا کاهش واکنش های شیمیایی در بدن می شود.
برای نمونه اگر دچار استرس شده اید (کورتیزول بالا)، آداپتوژن با کاهش سطح کورتیزول به شرایط موجود پاسخ می دهد. متقابلا در صورتی که خستگی مزمن با سطوح پایین کورتیزول را تجربه می کنید، یک آداپتوژن قادر به افزایش سطح کورتیزول در بدن شما خواهد بود.
چندین نوع آداپتوژن وجود دارد؟
انواع مختلفی از آداپتوژن ها وجود دارد. برخی از آداپتوژن های رایج بر اساس گزارشی از کلینیک کلیولند شامل موارد زیر هستند:
- جینسنگ آمریکایی (Panax quinquefolium): جینسنگ آمریکایی با پشتیبانی از سیستم ایمنی درست مانند تعدیل کننده های ایمنی، به کاهش التهاب و تسکین درد کمک می کند.
از طرفی دیگر این نوع جینسنگ با استرس مبارزه و سیستم عصبی شما را تقویت می کند. این عملکرد سبب می شود که واکنش بدن به محرک ها بهبود یابد. برخی از مطالعات نشان می دهند که جینسنگ آمریکایی می تواند سطح دوپامین را بازنشانی و خلق و خوی فرد را تنظیم کند.

- آشواگاندا (Withania somnifera): آشواگاندا یا گیلاس زمستانی با تنظیم متابولیسم و کمک به آرامش با تعدیل واکنش مغز به استرس، تأثیر مثبتی بر سیستم غدد درون ریز، عصبی، ایمنی و قلبی عروقی دارد.
آشواگاندا همچنین به عنوان یک آنتی اکسیدان از سلول های بدن محافظت می کند و تورم را به وسیله واکنش ضد التهابی کاهش می دهد.

- جینسنگ آسیایی (Panax ginseng): این نوع جینسنگ به رفع خستگی روحی و جسمی کمک می کند. جینسنگ آسیایی می تواند انرژی و عملکرد بدن را طی فعالیت های استرس زا بهبود ببخشد.

- جینسنگ سیبری (Eleutherococcus senticosus): مشابه سایر جینسنگ های نام برده، جینسنگ سیبری نیز استرس و خستگی را از بین می برد. این آداپتوژن به عنوان یک تعدیل کننده ایمنی به تقویت عملکرد ایمنی کمک می کند.

- رودیولا رزا یا گیاه ریشه طلایی: رودیولا علائم خستگی، اضطراب و افسردگی را کاهش می دهد. مطالعات نشان می دهند که این گیاه به بهبود عملکرد کلی فرد در موقعیت های استرس زا مانند محل کار یا حین فعالیت بدنی یاری می رساند.

چگونه آداپتوژن ها را مصرف کنیم؟
آداپتوژن ها از گیاهان و منابع طبیعی به دست می آیند. بنابراین می توان آنها را به روش های سنتی مختلف و حتی مدرن مصرف کرد، از جمله:
- افزودن آداپتوژن به غذا یا نوشیدنی.
- مصرف آداپتوژن ها به صورت کپسول.
- استفاده از تنتور: شکل مایع یک عصاره گیاهی.
- مصرف به صورت جوشانده و چای.
نوشیدن یک فنجان چای راهی عالی برای ایجاد وقفه ای کوتاه و همچنین کمک به کاهش استرس محسوب می شود. برخی از گیاهان آداپتوژن را می توانیم به همان روشی که چای مورد علاقه خود را دم می‌ کنیم خشک و آسیاب کرده و در آب داغ قرار داد.
انواع مختلفی از مخلوط چای در بازار وجود دارد که از برخی آداپتوژن ها به عنوان ماده اصلی در آنها استفاده می کنند. البته پیش از مصرف حتما برچسب راهنما را بخوانید تا با اثرات، دستور مصرف و نحوه تهیه اصولی آشنا شوید.
ما با استفاده از آداپتوژن‌ ها می توانیم:
- اضطراب خود را کاهش دهیم
- به کاهش خستگی و یا افزایش انرژی کمک کنیم
- به تروما کمک کنیم
- واکنش های عاطفی استرس زا را مدیریت کنیم
- سیستم ایمنی بدن خود را تقویت کنیم
مدت زمان مصرف آداپتوژن ها و عوارض جانبی
مطالعات نشان می‌ دهند که آداپتوژن‌ ها برای مدت زمان کوتاه (کمتر از شش ماه) بهترین عملکرد را دارند، زیرا بدن می‌ تواند در برابر آنها و اثرات مورد نظر مقاومت ایجاد کند.
آداپتوژن ها معمولا به خوبی تحمل می شوند. عوارض جانبی نادر اما بسته به نوع گیاه متفاوت است:
- واکنش های آلرژیک
- درد شکم
- یبوست
- حالت تهوع
- اسهال
لازم به ذکر است که آگاهی کافی از کاربرد آداپتوژن مورد مصرف و چگونگی تاثیر آن بر بدن بسیار مهم است. به عنوان مثال، برخی از آداپتوژن‌ ها انرژی را افزایش می‌ دهند و قطعا نباید آنها را قبل از رفتن به رختخواب مصرف کنید.
تداخلات دارویی آداپتوژن ها
در صورتی که مبتلا به فشار خون، دیابت، اختلالات خواب، افسردگی و یا مشکلات تیروئید هستید، پیش از مصرف این ترکیبات با پزشک و یا داروساز خود مشورت کنید. زیرا آداپتوژن ها ممکن است تاثیرات زیر را به دنبال داشته باشند:
- افزایش فشار خون
- کاهش سطح قند خون
- بر هم زدن الگوهای خواب
- افزایش فعالیت تیروئید
- تداخل با داروهای ضد افسردگی                           ",https://www.asriran.com/003Uxo
834079,۱۴۰۱/۰۱/۱۹,بین الملل,اعلام منع آمد و شد در اودسا اوکراین از روز شنبه,در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.,"مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند.
به گزارش ایرنا از خبرگزاری فرانسه، مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود.
اودسا، یکی از شهرهای بندری کشور اوکراین در کرانه دریای سیاه است.
در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.
خبرگزاری فرانسه افزود: امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.                           ",https://www.asriran.com/003Uyt
834078,۱۴۰۱/۰۱/۱۹,اجتماعی ,دستگیری ٣ دختر در گلزار شهدا بخاطر رقص و پایکوبی,با توجه به جریحه دار شدن احساسات، افکار عمومی مردم، خانواده‌های معظم شهدا و ایثارگران، تیمی متشکل از کارشناسان پلیس فتا با هدایت قاضی کشیک تحقیقات خود را آغاز کرد که در همان ساعات اولیه متهمان شناسایی و دستگیر شدند.,"دادستان دادسرای عمومی و انقلاب نیشابور (خراسان رضوی) از شناسایی و دستگیری 3 هنجارشکن گلزار شهدای بهشت فضل این شهرستان خبر داد.
سید محمد حسینی دادستان دادسرای عمومی و انقلاب نیشابور در گفتگو با فارس در نیشابور اظهار کرد: شب گذشته پس از انتشار تصاویر و فیلمی در فضای مجازی از رقص و پایکوبی ۳ دختر جوان در گلزار شهدای بهشت فضل، بلافاصله دستورات لازم مبنی بر شناسایی و دستگیری متهمان صادر شد.
وی افزود: با توجه به جریحه دار شدن احساسات، افکار عمومی مردم، خانواده‌های معظم شهدا و ایثارگران، تیمی متشکل از کارشناسان پلیس فتا با هدایت قاضی کشیک تحقیقات خود را آغاز کرد که در همان ساعات اولیه متهمان شناسایی و دستگیر شدند.
حسینی در ادامه گفت: متهمان در حضور مقام قضایی با ابراز ندامت و پشیمانی فراوان از این اقدام هنجار شکنانه خود، از عموم مردم عذرخواهی و تقاضای عفو و بخشش کردند که با توجه به اظهار پشیمانی و عذرخواهی آنان، با قرار تامین کیفری مناسب، پرونده تحت رسیدگی قرار گرفت.
وی خاطرنشان کرد: والدین و خانواده ها نقش مهمی در تربیت و کنترل فرزندان خود دارند. از این رو باید قبل از بروز اینگونه اقدامات هنجار شکنانه فرزندان خود را نسبت به عواقب آن توجیه کنند.
گفتنی است در واکنش به این حرمت شکنی، ساعت ۲۲ امشب مراسم مناجات خوانی در گلزار شهدای بهشت فضل نیشابور برگزار می‌شود.                           ",https://www.asriran.com/003Uys
834077,۱۴۰۱/۰۱/۱۹,اجتماعی ,استاندار تهران: شنبه ادارات تعطیل نخواهند بود,استاندار تهران بیان کرد: دانش‌آموزان در محیط مدرسه و در محیط کلاس حضور پیدا کنند و از فعالیت در فضای باز پرهیز کنند.,"استاندار تهران گفت: طبق پیش‌بینی هواشناسی تا چند ساعت آینده شاخص هوای تهران کم‌تر خواهد شد؛ به همین دلیل فردا ادارات و مراکز آموزشی تعطیل نخواهد بود.
محسن منصوری استاندار تهران در خصوص تصمیم کمیته اضطرار آلودگی هوا اظهار کرد: طبق پیش‌بینی هواشناسی تا چند ساعت آینده شاخص هوای تهران کم‌تر خواهد شد؛ به همین دلیل فردا ادارات و مراکز آموزشی تعطیل نخواهد بود.
  

    کد ویدیو  دانلود    فیلم اصلی          
وی گفت: فعالیت ورزشی به صورت حرفه‌ای در محیط باز ممنوع است و مردم از حضور غیر ضروری در محیط باز خودداری کنند.
استاندار تهران بیان کرد: دانش‌آموزان در محیط مدرسه و در محیط کلاس حضور پیدا کنند و از فعالیت در فضای باز پرهیز کنند.                           ",https://www.asriran.com/003Uyr
834076,۱۴۰۱/۰۱/۱۹,بین الملل,آمریکا: 50 کشته در حمله روسیه به ایستگاه قطاری در اوکراین,پاولو کیریلنکو رئیس اداره پلیس منطقه دونتسک گفت که موشک توچکا- یو روسیه که حاوی بمب های کوچک است به غیرنظامیانی که در حال تخلیه منطقه بودند، برخورد کرده است.,"یک مقام ارشد دفاعی آمریکا ادعا کرد که بر اساس ارزیابی های اولیه این کشور، یک موشک کوتاه برد روسیه که از مواضع این ارتش کشور در داخل اوکراین شلیک شده است، به ایستگاه قطار کراماتورسک برخورد کرده است.
به گزارش ایرنا؛ اوکراین روسیه را متهم به استفاده از بمب خوشه ای در این ایستگاه کرده است که در نتیجه این حمله ۵۰ نفر جان خود را از دست دادند.
پاولو کیریلنکو رئیس اداره پلیس منطقه دونتسک گفت که موشک توچکا- یو روسیه که حاوی بمب های کوچک است به غیرنظامیانی که در حال تخلیه منطقه بودند، برخورد کرده است.
نیروهای روسیه متهم به استفاده مکرر از بمب های خوشه ای علیه اهداف غیرنظامی در اوکراین شده اند.
سازمان ملل هفته گذشته اعلام کرد که ادعاهای معتبری مبنی بر اینکه نیروهای مسلح روسیه حداقل ۲۴ بار از بمب های خوشه ای در مناطق پرجمعیت در اوکراین استفاده کرده اند، دریافت کرده است.
میشل باشله رئیس کمیساریای حقوق بشر سازمان ملل متحد در شورای حقوق بشر در ژنو گفت که چنین حملاتی می تواند جنایت جنگی محسوب شود.
در سال ۲۰۰۸ بیش از ۱۰۰ کشور با امضای توافقی استفاده از بمب های خوشه ای را ممنوع کردند. روسیه و اوکراین این توافق را امضا نکرده اند.
مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند.
 مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود.
در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.
خبرگزاری فرانسه افزود: امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.                           ",https://www.asriran.com/003Uyq
834075,۱۴۰۱/۰۱/۱۹,ورزشی,فرهاد مجیدی: به حواشی هیچ توجهی نخواهیم کرد/ از بازیکنانم خواستم فعلا لیگ برتر را فراموش کنند,همانطور که ۲۴ هفته بی‌شکست بوده‌ایم، این روند را ادامه دهیم و امیدوارم در پایان فصل هواداران استقلال را خوشحال کنیم.,"سرمربی تیم فوتبال استقلال می‌گوید تیمش به حواشی توجه نمی‌کند.
به گزارش ایسنا، فرهاد مجیدی، سرمربی استقلال درباره شرایط این روزهای آبی‌پوشان پایتخت گفت: در ابتدا سلام عرض می‌کنم خدمت بازیکنان و هواداران خوب تیم فوتبال استقلال. قبل از هرچیز می‌خواهم درگذشت آقای بیت‌الله خندان، خبرنگار خوب استقلالی را به جامعه ورزش و خبرنگاران محترم تسلیت عرض کنم. اعتقادم این است که در این ۲۴ هفته‌ای که گذشته و تیم استقلال شکستی نداشته، حریف استقلال در زمین نشده‌اند و الان می‌خواهند بازی را بیرون از زمین ببرند. به خاطر همین با بازیکنانم صحبت کردم و از آن‌ها خواستم تا آخر فصل هیچ مصاحبه‌ای در خصوص داوری و مسائل دیگر نکنند و همه تمرکز خود را در بازی‌ها بگذارند تا ان‌شاءالله بتوانیم در هر دو جام موفق باشیم و هواداران را خوشحال کنیم.
او ادامه داد: بازیکنانم باید بدانند که برای ادامه راه و قهرمانی، فقط با تیم‌های حریف بازی نداریم! به هر جهت به عنوان سرمربی استقلال، درخواستم از باشگاه این است که به این روند بیانیه نویسی خاتمه دهند، چون اعتقاد دارم که حرف نزده را همیشه می‌توان زد و در پایان فصل می‌توانیم مسائل زیادی را عنوان کنیم.
مجیدی درباره رقابت‌های جام حذفی خاطرنشان کرد: از بازیکنانم خواستم فعلا لیگ برتر را فراموش کنند و تمام تمرکز خود را روی بازی‌های حذفی بگذارند. ما دو سال پیاپی به فینال رفتیم ولی موفق نشدیم جام را به دست آوریم. این فصل شرایط خوبی داریم تا قهرمان شویم و امیدوارم بچه‌ها همانطور که در این بیست و چهار هفته با وجود تمام مشکلات پر تلاش بوده‌اند، بازهم همه توانشان را بگذارند و بتوانیم ان‌شاءالله قهرمانی جام حذفی را برای هواداران به دست آوریم.
او در پایان گفت: هواداران استقلال بدانند که من و بازیکنانم از امروز فقط تمرکزمان روی بازی‌های جام حذفی است و به حواشی هیچ توجهی نخواهیم کرد و همانطور که ۲۴ هفته بی‌شکست بوده‌ایم، این روند را ادامه دهیم و امیدوارم در پایان فصل هواداران استقلال را خوشحال کنیم.                           ",https://www.asriran.com/003Uyp
834074,۱۴۰۱/۰۱/۱۹,اجتماعی ,آلودگی هوا مدارس ابتدایی مشهد را شنبه تعطیل کرد,مدیر کل اموزش و پرورش خراسان رضوی: برگزاری فعالیت های ورزشی در مدارس متوسطه اول و دوم در فضاهای روباز ممنوع می‌باشد.,"مدیرکل آموزش و پرورش خراسان رضوی گفت: بر اساس مصوبه کار گروه اجرایی و اضطراری کاهش آلودگی هوای استان مدارس ابتدایی مشهد در روز شنبه ۲۰ فروردین جاری در دو نوبت صبح و عصر تعطیل است.
به گزارش ایرنا، سید امیر شوشتری جمعه شب با اعلام این مطلب افزود: با توجه به آلودگی هوا کلیه مهدهای کودک، مراکز پیش دبستانی و مدارس دوره ابتدایی در نواحی هفتگانه مشهد و مناطق احمد آباد، تبادکان و رضویه فردا تعطیل می باشد.
وی ادامه داد: ضمنا کلاس های آموزشی در این مدارس به شکل غیر حضوری و از طریق شبکه شاد برگزار می شود.
مدیر کل اموزش و پرورش خراسان رضوی یادآور شد: برگزاری فعالیت های ورزشی در مدارس متوسطه اول و دوم در فضاهای روباز ممنوع می‌باشد.
استان خراسان رضوی دارای بیش از یک میلیون و ۴۰۰ هزار دانش آموز است .
تا امروز ۱۹ فروردین ماه شهروندان کلانشهر مشهد پنج رو پیاپی آلودگی را تنفس کرده اند.                           ",https://www.asriran.com/003Uyo
834072,۱۴۰۱/۰۱/۱۹,اجتماعی ,مدیریت بحران تهران: شهروندان از منزل خارج نشوند,با توجه به پیش‌بینی وزش باد تند در ساعات بعدازظهر فردا، احتمال تشدید وضعیت گرد و غبار در عصر روز شنبه ۲۰ فروردین‌ماه نیز وجود دارد.,"رئیس سازمان پیشگیری و مدیریت بحران شهر تهران گفت: توصیه می‌شود شهروندان تهرانی در وضعیت بحرانی گرد و غبار از منزل خارج نشوند.
به گزارش مهر، علی نصیری با اشاره به طوفان گرد و غبار در تهران، گفت: مبدأ این طوفان از کشور عراق است و با توجه به این موضوع، مسئولیت کنترل وضعیت برعهده شهرداری نیست.
وی با بیان اینکه این وضعیت فردا نیز ادامه خواهد داشت، خاطرنشان کرد: با توجه به پیش‌بینی وزش باد تند در ساعات بعدازظهر فردا، احتمال تشدید وضعیت گرد و غبار در عصر روز شنبه ۲۰ فروردین‌ماه نیز وجود دارد.
نصیری به مردم توصیه کرد که از انجام فعالیت‌های خارج از منزل اجتناب کنند و حضور خود را در فضای آزاد کاهش دهند.
وی همچنین تصریح کرد: توصیه می‌شود مردم به ویژه افرادی که دارای مشکلات تنفسی هستند، از ورزش سنگین در فضای باز اکیداً خودداری کنند.
نصیری با تاکید بر اینکه شهروندان بهتر است در منزل و محیط‌های بسته بمانند، اظهار کرد: مردم پنجره‌ها را بسته نگه‌دارند و در صورت امکان در محیط‌های دارای سامانه تهویه مطبوع قرار بگیرند.
وی در ادامه یادآور شد: اگر افراد با مشکلاتی از قبیل تنگی نفس، سرفه و درد قفسه سینه مواجه شدند ضمن انجام برنامه‌های درمانی خود و مشورت با پزشک‌شان حتی‌المقدور از حضور در معرض گردوغبار پرهیز کنند.
نصیری با اشاره به احتمال کاهش دید در جاده‌ها، یادآور شد: از رانندگان تقاضا می‌شود آهسته‌تر رانندگی کنند، به علائم راهنمایی و رانندگی توجه ویژه داشته باشند و در صورت تشدید گردوغبار، در محل مناسب متوقف شوند.
رئیس سازمان پیشگیری و مدیریت بحران شهر تهران تاکید کرد: رانندگان در صورت برخورداری خودروی شأن از سیستم تهویه هوا، وضعیت را روی چرخش مجدد هوا قرار دهند که از مبادله هوا با فضای بیرون جلوگیری شود.
وی با بیان اینکه برای جلوگیری از آلودگی مواد غذایی و آب آشامیدنی از پوشش مناسب برای ظروف استفاده کنند، گفت: پیش از قرار دادن مواد غذایی در یخچال، باید گردوغبار موجود روی مواد زدوده شود.
نصیری با تاکید بر اینکه شهروندان تهرانی از ماسک استفاده کنند، گفت: ماسک‌های معمولی در این شرایط توصیه نمی‌شود و بهتر است در این وضعیت مردم از ماسک‌های فیلتردار استفاده کنند؛ هرچند بهترین اقدام این است که از منزل خارج نشوند.
وی افزود: مردم در صورت نیاز با ۱۱۵ تماس گرفته و یا به مراکز درمانی مراجعه کنند.
نصیری با بیان اینکه ستادهای مدیریت بحران شهر تهران در آماده‌باش کامل هستند، اظهار کرد: تابلوهای هشدار و اطلاع‌رسانی در سطح شهر برای آگاهی‌بخشی به مردم در این وضعیت به کار گرفته شده است.
وی همچنین تصریح کرد: هماهنگی‌ها و ارتباطاتی با مخابرات و سازمان ارتباطات و فناوری اطلاعات انجام شده که پیامک اطلاع‌رسانی به شهروندان ارسال شود.
نصیری گفت: کمیته اضطرار و آلودگی هوا در استانداری تهران در حال تشکیل است که نماینده سازمان مدیریت بحران نیز به عنوان عضو در این جلسه حضور دارد.
وی در پایان تاکید کرد: شرایط فعلی و وقوع گرد و غبار با وضعیت آلودگی هوا متفاوت است و مسئولیت کنترل گردوغبار با شهرداری نیست و این نهاد تنها به عنوان عضو در کمیته حضور خواهد داشت. هر تدبیری اندیشیده شود، انجام خواهد شد.                           ",https://www.asriran.com/003Uym
834071,۱۴۰۱/۰۱/۱۹,بین الملل,آغاز سفر ۴ فضانورد خصوصی به ایستگاه فضایی بین‌المللی,"خدمه این ماموریت که به طور کلی ۱۰ روز به طول خواهد انجامید، شامل فضانورد سابق ناسا ""مایکل لوپز-الگریا"" (Michael López-Alegría) و ""لری کانر"" (Larry Connor)، ""مارک پتی"" (Mark Pathy) و ""ایتان استیبه"" (Eytan Stibbe) هستند.","چهار فضانورد خصوصی سوار بر موشک فالکون ۹ شرکت اسپیس‌ایکس سفر خود را به سمت ایستگاه فضایی بین‌المللی آغاز کردند.
به گزارش ایسنا، پرتاب این موشک در ساعت ۱۹:۴۷ به وقت تهران انجام گرفت. حدود دو دقیقه و پنجاه ثانیه پس از پرتاب، بخش اول موشک از آن جدا شده و بخش دوم مسیر خود را به سمت ایستگاه فضایی ادامه داد.
خدمه این ماموریت که به طور کلی ۱۰ روز به طول خواهد انجامید، شامل فضانورد سابق ناسا ""مایکل لوپز-الگریا"" (Michael López-Alegría) و ""لری کانر"" (Larry Connor)، ""مارک پتی"" (Mark Pathy) و ""ایتان استیبه"" (Eytan Stibbe) هستند.
این ماموریت که چندین بار به دلیل آزمایش ""تمرین لباس خیس"" ناسا به تعویق افتاده بود، در نهایت امروز هشتم آوریل از پایگاه فضایی کندی ناسا انجام شد.
فضانوردان این ماموریت که سه نفر از آن‌ها برای حضور در پرواز پول پرداخت کرده‌اند، برای مدت هشت روز در ایستگاه فضایی اقامت خواهند داشت. آن‌ها برای انجام این ماموریت ساعت‌ها تمرین کرده‌اند و قرار است آزمایش‌هایی نیز در این ماموریت به انجام برسانند.
با گذشت کمتر از ۱۰ دقیقه مرحله اول و چندبار مصرف موشک فالکون ۹ با موفقیت بر روی سکویی شناور در دریا فرود آمد و فرود آن با تشویق حضار در مرکز کنترل همراه شد.
پس از ۱۲ دقیقه کپسول کرو-دراگون که حامل مسافران فضایی بود، از مرحله دوم موشک جدا شد تا آن‌ها مسیر خود را به سمت ایستگاه فضایی ادامه دهند.
اگر همه‌چیز طبق برنامه پیش برود، کپسول کرو-دراگون اسپیس‌ایکس به همراه خدمه خود در روز شنبه، نهم آوریل در ساعت ۷:۴۵ به وقت منطقه زمانی شرقی (۱۶:۱۵ به وقت تهران) به ایستگاه فضایی متصل خواهد شد.                           ",https://www.asriran.com/003Uyl
834069,۱۴۰۱/۰۱/۱۹,بین الملل,زلنسکی: متاسفم زرادخانه‌ی هسته‌ای خودمان را واگذار کردیم,رئیس‌جمهور اوکراین: زمانی که زرادخانه هسته‌ای خود را رها کردیم، درواقع خودمان را ضعیف کردیم. مذاکرات صلح متوقف نشده است، اما کند است و من هنوز هیچ نتیجه‌ای از آن‌ها نمی‌بینم. مذاکره تنها راه توقف خونریزی است.,"رئیس‌جمهور اوکراین از واگذاری زرادخانه‌ی هسته‌ای این کشور بعد از جدا شدن از شوروی سابق ابراز تاسف کرد.
به گزارش باشگاه خبرنگاران؛ «ولودمیر زلنسکی» امروز (جمعه) اعلام کرد متأسف است که این کشور بعد از جدا شدن از شوروی زرادخانه هسته‌ای خود را واگذار کرد. با این وجود او تایید کرد که اوکراین به دنبال سلاح هسته‌ای نیست.
براساس گزارش الجزیره رئیس‌جمهور اوکراین دلیل این تاسف را اینگونه بیان کرد: زمانی که زرادخانه هسته‌ای خود را رها کردیم، درواقع خودمان را ضعیف کردیم. مذاکرات صلح متوقف نشده است، اما کند است و من هنوز هیچ نتیجه‌ای از آن‌ها نمی‌بینم. مذاکره تنها راه توقف خونریزی است.
او در ادامه اضهارات خود از چین خواست به کشور‌هایی مانند آمریکا، لهستان، ترکیه و ایتالیا که تمایل خود را برای تضمین امنیت اوکراین ابراز کرده‌اند، بپیوندد.
شایان ذکر است پس از فروپاشی شوروی در ۱۲ آذر ۱۳۷۰ (دسامبر۱۹۹۱)، اوکراین به عنوان یکی از جمهوری‌های شوروی محل استقرار یک سوم از موشک‌های اتمی بود. زرادخانه هسته‌ای که در اوکراین مستقر بود شامل حدود ۱۳۰ موشک بالستیک قاره پیما با برد بین ۵ تا ۱۰ هزار کیلومتر می‌شد که هر موشک مجهز به ۱۰ کلاهک هسته‌ای شده بود. در مجموع براساس آنچه منابع غربی تخمین می‌زدند در حدود ۱۷۰۰ کلاهک هسته‌ای و ۳۳ بمب افکن دور پرواز که قادر به حمل بمب‌های هسته‌ای بودند، در خاک اوکراین مستقر بوده است.
توافقنامه بوداپست در چهاردهم آذر ۱۳۷۳ (۵ دسامبر۱۹۹۴) بین بیل کلینتون رئیس جمهوری وقت آمریکا، جان میجر نخست وزیر وقت انگلیس، بوریس یلتسین رئیس جمهوری وقت روسیه به عنوان سه عضودائمی شورای امنیت سازمان ملل، و لئونید کوچما رئیس جمهوری وقت اوکراین، نورسلطان نظربایف رئیس جمهور وقت قزاقستان، الکساندر لوکاشنکو رئیس جمهور فعلی بلاروس به امضاء رسید و به موجب آن اوکراین سلاح هسته‌ای خود را واگذار کرد.                           ",https://www.asriran.com/003Uyj
834068,۱۴۰۱/۰۱/۱۹,اجتماعی ,۲۵ استان کشور درگیر گرد و غبار,طی سه روز آینده در اغلب نقاط کشور در برخی ساعات وزش باد شدید رخ خواهد داد و در استان‌های واقع در غرب، جنوب غرب و مرکز کشور پدیده گرد و خاک پیش‌بینی می‌شود.,"کارشناس هواشناسی گفت: گرد و غبار در کشور تا قبل از ظهر یکشنبه ادامه خواهد داشت.
به گزارش باشگاه خبرنگاران؛ اصغری گفت: توده گرد و غبار از خوزستان تا خراسان رضوی را به صورت مورب در بر گرفته است. ۲۵ استان کشور درگیر گرد و غبار هستند. مرکز این گرد و غبار در کرکوک و بغداد است. این توده هوایی آذربایجان شرقی و گلستان را نیز، در بر می‌گیرد. خراسان شمالی و قسمت شمالی خراسان رضوی نیز درگیر این توده هوایی خواهند شد.
او می‌گوید: این وضعیت تا یکشنبه قبل از ظهر ادامه خواهد داشت و حتی ممکن است برای بعضی از استان‌ها مانند قم شرایط هوایی در روز یکشنبه از امروز بدتر شود. همچنین در روز‌های آینده برای آذربایجان غربی و شرقی بارش پیش بینی می‌شود. در استان‌های زنجان و اردبیل امکان باقی ماندن توده گرد و غبار وجود خواهد داشت.
استان‌های خراسان رضوی، شمالی و جنوبی، یزد و کرمان نیز باید منتظر گرد و خاک باشند و بدترین شرایط در کرمانشاه و همدان با دید کمتر از ۵۰۰ متر است. کردستان، استان مرکزی، قم و البرز نیز شرایط حادی را سپری می‌کنند به طوری که فرودگاه پیام دید زیر ۵۰۰ متر دارد.
طی سه روز آینده در اغلب نقاط کشور در برخی ساعات وزش باد شدید رخ خواهد داد و در استان‌های واقع در غرب، جنوب غرب و مرکز کشور پدیده گرد و خاک پیش‌بینی می‌شود.                           ",https://www.asriran.com/003Uyi
834067,۱۴۰۱/۰۱/۱۹,اجتماعی ,گرد و غبار به سمنان هم رسید,عدم تردد و توقف در زیر درختان خشک کهنسال و ساختمان‌ها و سازه‌های در حال ساخت توصیه می‌شود.,"مدیرکل هواشناسی استان سمنان درباره وزش باد شدید و گرد و خاک در سراسر این استان هشدار داد.
ایرج مصطفوی در گفت‌وگو با تسنیم در سمنان، با اشاره به ورود توده گرد و خاک به آسمان این استان اظهار داشت: وزش باد بسیار شدید و همچنین گرد و خاک در استان سبب افزایش غلظت آلاینده‌ها شده است.
وی با بیان اینکه ا از ظهر امروز وزش باد شدید تا بسیار شدید و گرد و خاک در استان سمنان آغاز شده است گفت: این وزش باد تا بعد از ظهر روز بیست و یکم فروردین در استان ادامه دارد.
مدیر کل هواشناسی استان سمنان با اشاره به احتمال خسارات ناشی از باد گفت: عدم تردد و توقف در زیر درختان خشک کهنسال و ساختمان‌ها و سازه‌های در حال ساخت توصیه می‌شود.
مصطفوی با اشاره به افزایش غلظت غبار ، آلاینده‌ها و ذرات معلق و همچنین کیفیت هوا افزود: هوا برای تمامی گروه های سنی ناسالم است.
وی با بیان اینکه سالمندان و کودکان و همچنین افراد دارای بیماری‌های قلبی تا حدالامکان از خانه خارج نشوند افزود: به خاطرغلظت آلاینده‌ها شرایط در برخی ساعات بسیار ناسالم خواهد بود.
مدیرکل هواشناسی استان سمنان با بیان اینکه نیاز است تا تمهیدات لازم برای جلوگیری از خسارات باد در استان سمنان اندیشیده شود گفت: محکم کردن سازه‌های موقت تابلوهای تبلیغاتی و پوشش گلخانه‌ها به دلیل باد شدید ضروری است.
مصطفوی خاطرنشان کرد: همچنین از فردا ظهر برای آسمان این استان بارش باران، و رگبار و رعد وبرق و مه‌آلودگی در غالب نقاط و همچنین تگرگ برای نقاط مستعد استان سمنان پیش‌بینی می‌شود.
وی خاطرنشان کرد: احتمال آب‌گرفتگی و جاری شدن رواناب‌ها و همچنین سیلابی شدن مسیل‌ها و رودخانه‌های فصلی نیز به دلیل رگباری بودن بارش‌ها وجود دارد.                           ",https://www.asriran.com/003Uyh
834065,۱۴۰۱/۰۱/۱۹,اجتماعی ,هوای اهواز در وضعیت خطرناک,میزان ذرات آلاینده در هوای اهواز ۳۲۱ میکروگرم در مترمکعب و وضعیت هوا، خطرناک بوده است.,"مدیر روابط عمومی اداره‌کل حفاظت محیط زیست خوزستان از قرار گرفتن هوای اهواز در وضعیت خطرناک به دلیل آلودگی هوا خبر داد.
شهریار عسگری در گفت‌وگو با ایسنا با اشاره به شاخص کیفی هوای شهرستان‌های استان خوزستان در ۲۴ساعت گذشته منتهی به ساعت ۱۱ صبح امروز (۱۹ فروردین‌ماه) اظهار کرد: بر این اساس میزان ذرات آلاینده در هوای اهواز ۳۲۱ میکروگرم در مترمکعب و وضعیت هوا، خطرناک بوده است.
وی افزود: هوای شوشتر با شاخص ۲۳۷ و هوای رامشیر با شاخص ۲۸۸ میکروگرم در مترمکعب نیز در وضعیت بسیار ناسالم قرار داشته است.
مدیر روابط عمومی اداره‌کل حفاظت محیط زیست خوزستان گفت: در این مدت هوای اندیمشک، شوش، دزفول، حمیدیه، سوسنگرد و شادگان در وضعیت ناسالم بوده است.
وی افزود: هوای گتوند، بهبهان، بندرامام، ایذه، ماهشهر و امیدیه نیز در وضعیت ناسالم برای گروه‌های حساس قرار داشته است.                           ",https://www.asriran.com/003Uyf
834064,۱۴۰۱/۰۱/۱۹,ورزشی,سرمربی خلیج فارس ماهشهر: می‌خواهیم قهرمان جام حذفی شویم,موسی قنواتی در نشست خبری پیش از بازی فردا (شنبه) با مس رفسنجان در جام حذفی، اظهارکرد: تیم ما در طول هفته تمرینات خوبی داشته است. حریف را هم آنالیز کرده‌ایم و آماده یک بازی خوب و همراه با برد هستیم.,"سرمربی تیم فوتبال خلیج فارس ماهشهر گفت: برای جام حذفی سرمایه‌گذاری کرده‌ایم و به قرار گرفتن جزو چهار تیم و قهرمانی در جام حذفی فکر می‌کنیم.
به گزارش ایسنا، موسی قنواتی در نشست خبری پیش از بازی فردا (شنبه) با مس رفسنجان در جام حذفی، اظهارکرد: تیم ما در طول هفته تمرینات خوبی داشته است. حریف را هم آنالیز کرده‌ایم و آماده یک بازی خوب و همراه با برد هستیم.
او درباره لقب تیم شگفتی‌ساز که به خلیج فارس ماهشهر داده شده است نیز گفت: ما جزو مدعیان هستیم و فردا نیز بدون شک تمام تلاش‌مان را می‌کنیم و می‌جنگیم و عزم‌مام را جزم کرده‌ایم تا جزو چهار تیم باشیم. شگفتی‌ساز برای مرحله اول و دوم بود و الان جزو مدعیان هستیم.
سرمربی تیم فوتبال خلیج فارس ماهشهر عنوان کرد: برای جام حذفی سرمایه‌گذاری کرده‌ایم و به قرار گرفتن جزو چهار تیم و قهرمانی در جام حذفی فکر می‌کنیم. شرایط تیم ما این را ایجاب می‌کند و فردا می‌بینید که بازیکنان ما یکی از بهترین روزهای خود را رقم می‌زنند و به دنبال این هستند که به هدف و آن چه لیاقتش را دارند برسند.
وی گفت: برای بازی فردا بازیکن محروم و مصدوم نداریم و با تمام توان برای بازی فردا لحظه شماری می‌کنیم تا در جمع چهار تیم باشیم و بازیکنان‌مان به جز این موضوع به هیچ چیزی فکر نمی‌کنند.
قنواتی بیان کرد: چند بازیکنی که در نیم فصل گرفتیم از نظر فنی و انگیزشی خیلی به بازیکنان ما کمک کرده‌اند و سطح آن‌ها مثل بازیکنان خودمان خوب و بالاست. آن‌ها با تیم هماهنگ شده‌اند و نوید روزهای بسیار خوبی است و چند بازی گذشته ما در لیگ دو بدون باخت بود و روزهای خوبی را سپری کرده‌ایم تا به این جا رسیده‌ایم و از همه نظر آماده یک بازی خوب با مس رفسنجان هستیم.
او عنوان کرد: بازیکنان ما چه درون زمین و چه روی نیمکت همه کنار هم هستند و به این باور رسیده‌اند که اگر بازی به ۱۲۰ دقیقه هم برسد می‌توانند گل نخورند و تیم ما ثابت کرده است روزی که گل نخورده، گل زده و برده است و عزمی پشت این تیم است که به این جا رسیده است. بازیکنان ما به جایگاه حریف و خودشان نگاه نمی‌کنند و به داشته‌های‌شان اعتماد دارند. بازیکنان ما همه با هم دفاع می‌کنند و همه کنار هم به هم کمک می‌کنند.
سرمربی تیم فوتبال خلیج فارس ماهشهر درباره تفاوت بین این تیم و مس رفسنجان و این که برخلاف تیم خلیج فارس، حریف حامی مالی خوبی دارد، گفت: خیلی در مورد شرکت‌ها و پتروشیمی صحبت کردیم و دیگر اذیت شده‌ایم و به این دفکر می‌کنم که بازیکنان‌مان باید فردا مجددا یک برد خوب کسب کنند و آن را به مردم خوب و شریف بندر ماهشهر و استان خوزستان تقدیم کنیم. به حاشیه‌ها دامن نمی‌زنیم و تمرکز ما روی بازی فردا و برد آن است. به جرات می‌گویم عزم خود را جزم کرده‌ایم که بازی را ببریم و به تیم بزرگ و محترم مس رفسنجان نگاه نمی‌کنیم و به داشته‌ها و ساق بازیکنان خودمان فکر می‌کنیم.
وی بیان کرد: از تمام مسئولان شهرستان و استان خوزستان که تمام توان خود را گذاشتند که بازی در ماهشهر برگزار شود اما نشد، تشکر می‌کنم.                           ",https://www.asriran.com/003Uye
834063,۱۴۰۱/۰۱/۱۹,اجتماعی ,تعطیلی مهدهای کودک و پیش‌ دبستانی‌ های البرز به دلیل گرد و غبار,با توجه به دستورالعمل های ابلاغی در شرایط این چنینی مصوب شد مدارس استان در مقاطع مهد های کودک و پیش دبستانی روز شنبه ۲۰ فروردین ماه تعطیل شود.,"نماینده عالی دولت در استان البرز گفت: با توجه به دستورالعمل‌های ابلاغی در شرایط این چنینی مصوب شد مهدهای کودک و پیش دبستانی‌ها روز شنبه ۲۰ فروردین ماه تعطیل شود.
به گزارش ایسنا، مجتبی عبداللهی در کارگروه اضطرار کاهش آلودگی هوا که روز جمعه ۱۹ فروردین در سالن جلسات حوزه استاندار برگزار شد، افزود: وضعیت کیفی هوا به دلیل ریزگردهایی که منشا خارجی دارد و از غرب کشور وارد شده، خوب نیست.
وی ادامه داد: این ریزگردها استان ها و شهرهای غرب کشور را در بر گرفته و اکنون به استان البرز رسیده است.
عبداللهی گفت: با توجه به دستورالعمل های ابلاغی در شرایط این چنینی مصوب شد مدارس استان در مقاطع مهد های کودک و پیش دبستانی روز شنبه ۲۰ فروردین ماه تعطیل شود.
وی افزود: زنگ ورزش در باقی مقاطع نیز در فضای باز برگزار نشود.
استاندار البرز گفت: کارخانه های آسفالت و شن و ماسه در استان فعالیت نداشته باشند.
استاندار البرز گفت: افرادی که در گروه های حساس قرار دارند و دارای بیمار خاص هستند می توانند از مرخصی بدون محدودیت استفاده کنند.
وی افزود: همچنین تردد خودروهای سنگین و دارای نقص فنی و دودزا اجازه تردد ندارند.
عبداللهی گفت: استفاده از ماسک و پرهیز از حضور غیرضروری در فضای باز نیز توصیه می شود.
وی افزود: گروه های بهداشتی و درمانی و هلال احمر نیز برای ارائه خدمات در صورت لزوم آماده باش هستند.                           ",https://www.asriran.com/003Uyd
834062,۱۴۰۱/۰۱/۱۹,سیاسی,سخنگوی دولت: ارز ترجیحی حذف نشده و در حال تخصیص است,بهادری جهرمی در پاسخ به سؤالی درباره حذف ارز ترجیحی در بودجه ۱۴۰۱ و راهکارهای دولت برای پیشگیری از بروز مشکل برای مردم‌ اظهار داشت: ارز ترجیحی حذف نشده و در حال تخصیص است و تولیدکننده‌ها و مراکز دریافت ارز مشکلی نخواهند داشت.,"بهادری جهرمی تاکید کرد: ارز ترجیحی حذف نشده و در حال تخصیص است و تولیدکننده‌ها و مراکز دریافت ارز مشکلی نخواهند داشت.
به گزارش ایسنا، علی بهادری جهرمی، سخنگوی دولت روز سه‌شنبه در نخستین نشست خبری خود در سال جدید، با تبریک فرا رسیدن سال نو و ماه مبارک رمضان گفت: مقام معظم رهبری در آغاز سال نو مانند همیشه با تعیین شعار سال امید و روحیه دیگری به دولت‌مردان و مردم دادند. نگاه‌ رهبر معظم انقلاب به دولت امیدآفرین بود و بیانات ایشان مثل همیشه راهگشای حل مسائل کشور خواهد بود.
وی افزود: دولت بلافاصله بعد از سخنان مقام معظم رهبری اقداماتی را در دستور کار قرار داد که تهیه و تصویب آیین‌نامه حمایت از تولید دانش‌بنیان و اشتغال‌آفرین در بخش کشاورزی و منابع طبیعی و تهیه بسته جامع توسعه و اشتغال به پیشنهاد مشترک وزارتخانه‌های صمت و کار، دو اقدام محوری در حمایت از تولید دانش‌بنیان بود.
رئیس شورای اطلاع‌رسانی دولت با بیان اینکه جلسات هیات دولت در نوروز هم برگزار شد اظهار داشت: غیر از جلسه دولت در شب سال تحویل که لغو شد، بقیه جلسات دولت منظم برگزار شده و شاهد سفرهای بازدیدی و اقدامات وزیران در ایام نوروز بودیم و جلسات ستاد تنظیم بازار به صورت منظم و مستمر برگزار شد.
وی ادامه داد: در این مدت سفری هم به استان خراسان رضوی انجام شد؛ یکی از افتتاحیه‌ها، بهره‌برداری از کارخانه مجتمع شهید سلیمانی با استفاده از ۱۰۰ درصد تجهیزات داخلی و توسط بخش خصوصی و با استفاده از ظرفیت‌های شرکت دانش‌بنیان در منطقه محروم سرخس بود که در گوگرد ارزش افزوده ایجاد می‌کند و این پروره توسعه می‌یابد.
ثبت بیش از ۶۰ میلیون نفر شب اقامت در سفرهای نوروزی
سخنگوی دولت با بیان اینکه با مدیریت مناسب نسبت به بحران کرونا شاهد افزایش سفرهای نوروزی بودیم در خصوص میزان سفرهای نوروزی اظهار داشت: بیش از ۵۰ میلیون نفر شب، اقامت در اقامتگاه‌ها ثبت شد که افزایش ۶۰ درصدی نسبت به سال گذشته داشت.
بهادری جهرمی ادامه داد: بیش از ۵۲ میلیون تردد خودرو با افزایش ۴۱ درصدی و در حوزه ریلی یک میلیون و ۲۸۳ هزار نفر یعنی رشد ۴۷ درصدی در ایام نوروز داشتیم. تردد هوایی هم رشد ۴۱ درصدی داشت و به‌رغم رشد سفرها، شاهد کاهش ۲۶ درصدی فوتی‌های حوادث جاده‌ای بودیم.
وی با بیان اینکه در ۵ روز آغاز سال معادل کل بازدیدهای گردشگری ۱۴۰۰ بازدید انجام شد گفت: برای اولین بار شهر تهران جز ۱۰ شهر گردشگر پذیر قرار گرفت که حاصل برنامه ریزی بود.
سند جامع راهبردی صنعت هسته‌ای ۲۰ فروردین رونمایی می‌شود
سخنگوی دولت با اشاره به نزدیک بودن روز ملی انرژی هسته‌ای اعلام کرد: روز بیستم فروردین در مراسمی به میزبانی سازمان انرژی اتمی و با حضور رئیس‌جمهور، از سند جامع راهبردی توسعه هسته‌ای کشور رونمایی می‌شود.
سخنگوی دولت در رابطه با برنامه دولت برای تحقق شعار سال و توجه به رشد شرکت‌های دانش بنیان، گفت: با محوریت معاونت علمی و فناوری رئیس جمهور کمیته‌ای به منظور برنامه ریزی و اقدام جهت تحقق شعار سال شکل گرفت و با حضور ۸ دستگاه اجرایی جلساتی تشکیل شد تا در حوزه تحقق و رشد شرکت‌های دانش بنیان اقدامات لازم انجام شود و سه محور در حال برنامه ریزی و اقدام است، بومی سازی و بازار سازی برای شرکت‌های دانش بنیان، تعریف و اجرای پروژه‌های ویژه مبتنی بر راه حل های دانش بنیان و توسعه زیست بوم حوزه نوآوری در هر وزارت خانه با محوریت پژوهشگاه‌های دولتی مورد توجه این ستاد است.
وی در پاسخ به سوالی دیگر در این زمینه گفت: شرکتهای دانش بنیان جزئی از بخش خصوصی هستند. دولت رسالت خود را حمایت و هدایت در این حوزه می داند. اگر شرکتهای دانش بنیان را به سمت دولتی بردن ببریم خلاف اهداف در نظر گرفته شده است.
بهادری جهرمی در پاسخ به سوالی مبنی بر اینکه چه میزان از ۸۰۰ هزار واحدی که وزارت راه اعلام کرده در حال ساخت است، مربوط به واحدهای باقی مانده مسکن مهر و مسکن ملی هستند؟ گفت: علاوه بر ۸۰۰ هزار واحد در حال ساخت، برای یک میلیون و ۱۰۰ هزار مسکن، زمین تامین شده است و ثبت نام هم بیش از ۵ میلیون نفر بوده است. متاسفانه از سال ۹۴ پروژه‌هایی آغاز شد با پیشرفت‌های کم (۱۰ درصد) که به نوعی رها شده بود. با توجه به اینکه طرح نهضت ملی مسکن با تسهیلات مناسبی همراه بود استقبال بیشتری از این طرح صورت گرفت و در نهایت همه این موارد تحت این طرح دنبال خواهند شد.
وی در رابطه با مدیریت بحران آب توسط دولت، عنوان کرد: تنش کم آبی مشکل جدی‌ای است که سالهاست با آن مواجه هستیم و دولت در تنظیم سند تحول و بودجه ۱۴۰۱ بخشی را ناظر به عنوان بحران مدیریت آب لحاظ کرده است. در حوزه‌های مختلف برنامه ریزی هایی تبیین شده است. اصلاح الگوی مصرف در حوزه صنعت و سایر ابعاد مدیریت آب از دیگر برنامه‌های مورد نظر است.
بهادری جهرمی افزود: دولت و به‌طور خاص وزارت نیرو در حوزه‌های مختلف، از اصلاح الگوی مصرف خانگی و صنعتی گرفته تا سایر ابعاد مدیریت آبی برنامه جدی دارد.
وی اجرای ۳۲ تصفیه‌خانه آب و آبگیری چندین سد را از جمله برنامه‌های وزارت نیرو در مدیریت بحران آبی اعلام کرد.
سخنگوی دولت با اشاره به درخواست نماینده ولی فقیه در خراسان رضوی از رئیس‌جمهور برای رسیدگی به وضعیت زندگی مهاجران افغانستانی اظهار داشت: افغانستان بیش از ۴۰ سال است که درگیر جنگ است و آوارگی‌ها در اثر همین جنگ‌هاست که ثمره مداخلات خارجی است.
بهادری جهرمی افزود: ایران به‌ عنوان همسایه میزبان بخشی از مهاجران بوده و رتبه اول را در حوزه مهاجر - شهرها دارد و این افراد مانند ایرانیان به اذعان مراجع بین‌المللی در شهرها در کنار ایرانیان زندگی می‌کنند.
وی ادامه داد: حمایت‌های مراجع بین‌المللی از این اتباع در حد صفر است؛ در عین حال دولت معطل اقدامات بین‌المللی نمانده و اقدامات متعددی در این سال‌ها انجام شده است. ایران استقبال می کند از ثبات افغانستان اما تا زمانیکه این عزیزان مهمان ما هستند حمایت‌ها ادامه دار است.
بهادری جهرمی خاطرنشان کرد: ایران همواره با نگاه حسن همجواری میزبانی مناسبی داشته و رئیس‌جمهور نیز به وزارت کشور برای ایجاد «سازمان ملی مهاجرین» دستور داده است.
دولت اغماضی در کرامت شهروندان به ویژه بانوان نخواهد داشت
دبیر هیأت دولت درباره حواشی ایجاد شده در بازی بین ایران و لبنان در ورزشگاه مشهد و دستور برخورد رئیس‌جمهور با مقصران و خاطیان گفت: در خصوص حادثه مشهد مسئولان فدراسیون یا هیأت ورزش استان یا حوزه محلی هم در برنامه ریزی و هم در برگزاری مسابقه کوتاهی‌هایی داشتند که رئیس‌جمهور در این خصوص به وزیر کشور دستور داد گزارش جامعی از تقصیرها ارائه کند؛ چون دولت اغماضی در کرامت شهروندان به ویژه بانوان نخواهد داشت و قطعاً با خاطیان برخورد می‌کند.
ارز ترجیحی حذف نشده و در حال تخصیص است
بهادری جهرمی در پاسخ به سؤالی درباره حذف ارز ترجیحی در بودجه ۱۴۰۱ و راهکارهای دولت برای پیشگیری از بروز مشکل برای مردم‌ اظهار داشت: ارز ترجیحی حذف نشده و در حال تخصیص است و تولیدکننده‌ها و مراکز دریافت ارز مشکلی نخواهند داشت.
وی ادامه داد: پس از اتمام منابع لایحه ۱۴۰۰ دولت از مجلس خواست یا منابع را افزایش دهد، یا تعیین تکلیف کند. در بودجه ۱۴۰۱ هم در لایحه تعیین تکلیف نشد و مدیریت این مسأله به دولت واگذار شد.
بهادری جهرمی اضافه کرد: نظام توزیع منابع یارانه‌ای مورد بحث است نه منابع توزیع. دولت پس از طراحی مسیر راه و باز توزیع منابع به اطلاع عموم خواهد رساند و پس از آن به مرحله اجرا خواهد رسید.
رئیس شورای اطلاع‌رسانی دولت در پاسخ به سؤالی دیگر که با توجه به نگرانی‌های ایجاد شده از تصویب بودجه در آخر سال و ناهماهنگی در قرائت مجلس و دولت از لایحه بودجه، گفت: سند بودجه هشتم فروردین به دولت ابلاغ شد و نگارش آیین‌نامه آن بلافاصله در دستور کار کمیسیون‌های تخصصی دولت و وزارتخانه‌های متبوع قرار گرفت تا این اختلاف برداشت را شاهد نباشیم‌.
منابع یارانه‌ای تأمین دارو افزایش داشته است
سخنگوی دولت تصریح کرد: در خصوص ارز دارو منابع یارانه‌ای نه‌تنها کم نشد، بلکه از ۲ به ۳ میلیارد در بودجه ۱۴۰۱ افزایش یافت و برای بیماران خاص هم منابع خاصی در نظر گرفته شده است. روش جایگزین پیشنهادی مورد توجه در سند تحول و بودجه این است که منابع به سمت خود مصرف کننده و سازمان‌های بیمه گر برود پس تفاوتی برای مصرف کننده نخواهد داشت و صرفاً شیوه توزیع این یارانه تغییر خواهد کرد. البته هنوز آئین نامه نهایی تدوین نشده است. هر اقدام مرتبط با مردم پیش از اقدام اطلاع رسانی خواهد شد.
دولت اولویت اول خود را حفظ سلامت مردم می‌داند
بهادری جهرمی در رابطه با برنامه دولت جهت بازگشایی حضوری مدارس و دانشگاه‌ها، اظهار کرد: ستاد کرونا ممنوعیتی جهت حضوری شدن مدارس در سطح مدارس و دانشگاه‌ها ندارد و دولت سیزدهم اولویت اول خود را حفظ سلامت مردم می‌داند و همچنان قصد دارد که آسیبی به آموزش وارد نشود. اگر ستاد کرونا منعی نداشته باشد دیگر منعی نیز برای تعطیلی مدارس و دانشگاه‌ها وجود ندارد.
وی افزود: همانطور که سفرهای نوروزی با مدیریت دلچسب بود، بازگشایی دانشگاه‌ها و مدارس نیز با رعایت موارد و مدیریت آن دلچسب خواهد بود.
سخنگوی دولت در رابطه با همت دولت برای تحقق کاهش فقر نسبی در کشور نیز گفت: فقر مطلق و خط فقر دو مفهوم مجزا از هم هستند، البته برنامه‌های دولت در سه سطح مختلف را پیش از این تشریح کردم. وعده رفع خط فقر مطلق، وعده دیروز و امروز نبوده و دولت گذشته قرار بود تا پایان سال گذشته آن را رقم بزند که ناتمام و روی زمین باقی مانده است. با همکاری خوب میان مراکز دولت و سازمان‌های حمایتی حتی بخش خصوصی، شناسایی افراد با جدیت در دستور کار قرار دارد و به محض شناسایی مورد رسیدگی قرار می‌گیرند. سه سطح اعلامی به موازات هم پیگیری خواهند شد.
بهادری جهرمی تاکید کرد: در دولت مردمی شروع هرگونه توسعه یافتگی و فعالیت های عمرانی، صنعتی و معدنی منوط و مشروط به اخذ مجوزهای قانونی لازم از جمله مجوزهای محیط زیستی است و توسعه عمرانی فرع بر رعایت محیط زیست است. مصوبه احداث پتروشیمی میانکاله مربوط به هیات وزیران در دولت قبل یعنی اسفندماه ۹۹ است.
وی با بیان اینکه از حساسیت افکار عمومی تشکر می‌کنم، تصریح کرد: اجرای این پروژه منوط به دریافتمجوزهای محیط زیستی است.
سخنگوی دولت در خصوص تشکیل وزارت بازرگانی نیز گفت : من چنین خبری نشنیده ام و این اقدام در دستور کار دولت نیست.
تحریم ایران حین مذاکرات بیانگر عدم صداقت طرف مقابل است
بهادری جهرمی در رابطه با تحریم‌های آمریکا و پیشنهاد خروج اسم سپاه از لیست تحریم و تأثیر آن روی روند مذاکرات گفت: تحریم آن هم حین مذاکرات نیازی به تبیین ندارد و بیانگر عدم صداقت طرف مقابل است و این اقدامات نشان می‌دهد که با مردم ایران دشمنی وجود دارد همچنین جدی نبودن در پیشبرد مذاکرات را نشان می‌دهد.
وی در رابطه با عدم افزایش یارانه و برنامه دولت برای افزایش این میزان و راهکار دولت برای بالا بردن ارزش پول ملی، بیان کرد: دولت در اصلاح نظام پرداخت یارانه‌ها، برنامه‌های خاصی را تهیه و تدوین کرده است و باید به سمت اصلاح نظام پرداخت حرکت کنیم تا بتواند قدرت خرید خود را در طول مسیر حفظ کند.                           ",https://www.asriran.com/003Uyc
834061,۱۴۰۱/۰۱/۱۹,بین الملل,دبیر کل سازمان ملل: زمان زیادی تا پایان کرونا مانده است,گوترش تصریح کرد موج جدید کرونا درحال گسترش در اروپا است و برخی از کشورها بالاترین نرخ مرگ و میر ناشی از کرونا را از آغاز این همه‌گیری تا کنون گزارش می دهند.,"دبیر کل سازمان ملل با بیان اینکه هنوز فاصله زیادی تا دستیابی به هدف واکسینه کردن ۷۰ درصد از جمعیت جهان در مقابل بیماری همه‌گیر کووید -۱۹ داریم، اظهار داشت: زمان زیادی تا پایان همه‌گیری کرونا باقی مانده است.
به گزارش ایرنا؛ دبیر کل سازمان ملل متحد روز جمعه به وقت محلی در نشستی در خصوص برنامه واکسیناسیون سازمان ملل متحد موسوم به کوواکس افزود: روزانه شاهد ۱.۵ میلون مورد جدید ابتلا به کرونا در جهان هستیم. شیوع گسترده در آسیا رخ می دهد.
گوترش تصریح کرد موج جدید کرونا درحال گسترش در اروپا است و برخی از کشورها بالاترین نرخ مرگ و میر ناشی از کرونا را از آغاز این همه‌گیری تا کنون گزارش می دهند.
دبیرکل سازمان ملل خاطرنشان کرد سویه اومیکرون یادآور سرعت بالای جهش در ویروس کرونا و گسترش آن به خصوص در نبود واکسیناسیون گسترده است.
وی با بیان اینکه برخی از کشورهای ثروتمند در حال آمادگی برای تزریق دز چهارم واکسن کرونا هستند، اظهار داشت این در حالی است که یک سوم بشریت واکسینه نشده اند.
دبیر کل سازمان ملل تاکید کرد: این یک نقص بی رحمانه در دنیای عمیقا نابرابر ما است. این نابرابری در واکسیناسیون همچنین بستر اصلی برای سویه های جدید، مرگ و میر بیشتر و افزایش رنج های انسانی و اقتصادی است .
گوترش افزود: ظهور سویه بعدی یک احتمال نیست بلکه سوال این است که چه زمانی ما شاهد سویه جدید کرونا خواهیم بود.
وی با بیان اینکه هنوز فاصله زیادی تا دستیابی به هدف واکسینه کردن ۷۰ درصد از جمعیت جهان داریم، گفت که مشکلی در تولید واکسن نیست زیرا شرکتهای مختلف ماهانه ۱.۵ میلیارد واکسن تولید می کنند با این حال دولت‌ها و شرکت‌های داروسازی باید با یکدیگر همکاری بهتری داشته باشند تا واکسن‌ها را به همه افراد و در همه جا و نه فقط در کشورهای ثروتمند ارائه دهند.
دبیر کل سازمان ملل تاکید کرد: ما باید با افزایش تعداد کشورهایی که قادر به تولید تست کرونا، واکسن‌ها و درمان‌های محلی هستند، به همه کشورها کمک کنیم تا برای همه‌گیری‌های آینده آماده شوند.
وی اضافه کرد: بنابراین می‌توانیم در زمان بروز سویه بعدی یا همه‌گیری، جان‌ انسان ها را به سرعت و به صورت عادلانه نجات دهیم.                           ",https://www.asriran.com/003Uyb
834059,۱۴۰۱/۰۱/۱۹,اجتماعی ,کاهش شهرهای قرمز کرونایی,در حال حاضر ۳۴ شهر قرمز، ۶۹ شهر نارنجی، ۲۹۱ شهر زرد و ۵۴ شهر کشور در وضعیت آبی هستند.,"مرکز روابط عمومی و اطلاع رسانی وزارت بهداشت، درمان و آموزش پزشکی از کاهش شهرهای قرمز کرونایی و نیز افزایش شهرهای نارنجی خبر داد.
به گزارش ایرنا، بر اساس آخرین به روز رسانی ها، تعداد شهرهای با وضعیت قرمز در کشور از ۳۶ به ۳۴ کاهش و تعداد شهرهای با وضعیت نارنجی از ۵۹ به ۶۹ شهر افزایش یافت.
همچنین تعداد شهرهای با وضعیت زرد از ۲۹۵ به ۲۹۱ شهر و تعداد شهرهای با وضعیت آبی از ۵۸ به ۵۴ شهر کاهش یافت.
در حال حاضر ۳۴ شهر قرمز، ۶۹ شهر نارنجی، ۲۹۱ شهر زرد و ۵۴ شهر کشور در وضعیت آبی هستند.
به گزارش ایرنا، کرونا از اوایل اسفند سال ۱۳۹۸ در کشور شایع شد و تاکنون ۱۴۰ هزار و ۵۲۸ نفر از هموطنان بر اثر ابتلا به این ویروس فوت کرده اند.
واکسیناسیون سراسری از ۲۲ بهمن سال گذشته در کشور آغاز شد و تاکنون ۶۴ میلیون و ۴۷ هزار و ۳۵۵ نفر دُز اول، ۵۷ میلیون و ۱۰۱ هزار و ۷۲ نفر دُز دوم و ۲۶ میلیون و ۴۷۰ هزار و ۴۶۰ نفر، دُز سوم واکسن کرونا را تزریق کرده اند و مجموع واکسن های تزریق شده در کشور به ۱۴۷ میلیون و ۶۱۸ هزار و ۸۸۷ دُز رسید.
وزارت بهداشت، درمان و آموزش پزشکی ۲۸ آذر ماه مشاهده سویه امیکرون را در ایران تایید کرد.
محققان آفریقای جنوبی این گونه‌ جدید ویروس کرونا را شناسایی کردند که با عنوان B.۱.۱.۵۲۹ شناخته می‌شود و دارای جهش‌های چندگانه است. سازمان بهداشت جهانی، این گونه جدید را به عنوان یک گونه نگران کننده معرفی و بر اساس ترتیب الفبای یونانی، آن را «امیکرون» نام‌گذاری کرده است.
کرونا تاکنون چهار جهش ژنتیکی خطرناک شامل آلفا، بتا، گاما و دلتا داشته و امیکرون جدیدترین نسخه جهش یافته این ویروس است.
به گفته علیرضا ناجی رییس مرکز تحقیقات ویروس شناسی دانشگاه علوم پزشکی شهید بهشتی، با توجه به روند نزولی شیوع کرونا و سویه امیکرون، اکنون بهترین فرصت است که مردم برای واکسیناسیون به ویژه دز یادآور اقدام کنند.
وی معتقد است، دز سوم برای عموم مردم و دز چهارم برای افراد خاص دارای بیماری‌های خاص، یک دوره طلایی است و مشخص نیست در آینده چه وضعیتی داشته باشیم چون امکان شیوع واریانت‌های جدید در جهان و اپیدمی شدن آن در ایران هم وجود دارد پس کسانی که هنوز واکسن نزده‌اند برای جلوگیری از بیماری شدید حتما از این دوران طلایی استفاده کنند.                           ",https://www.asriran.com/003UyZ
834058,۱۴۰۱/۰۱/۱۹,بین الملل,اخراج ۴۵ دیپلمات لهستانی از روسیه,وزارت امور خارجه روسیه روز جمعه اعلام کرد که این کشور ۴۵ دیپلمات لهستانی را در اقدامی تلافی جویانه اخراج می کند.,"روسیه اعلام کرد که در اقدامی متقابل، ۴۵ دیپلمات لهستانی را از آن کشور اخراج می کند.
به گزارش ایرنا از خبرگزاری فرانسه، وزارت امور خارجه روسیه روز جمعه اعلام کرد که این کشور ۴۵ دیپلمات لهستانی را در اقدامی تلافی جویانه اخراج می کند.
لهستان روز چهارشنبه ۲۳ مارس(سوم فروردین ۱۴۰۱) اعلام کرد که ۴۵ دیپلمات روس را به دلیل «جاسوسی» اخراج کرده است. ماریوش کامینسکی وزیر کشور لهستان در حساب کاربری خود در توئیتر نوشت که کشورش« ۴۵ جاسوس روس» را که از موقعیت دیپلماتیک خود در لهستان استفاده می‌کردند، اخراج کرده است. وی گفت «ما با قاطعیت عوامل سرویس‌های مخفی روسیه را در کشور خود در هم می‌شکنیم.»
۱۷ روز پس از این اقدام لهستان، روسیه تصمیم به اقدام متقابل گرفته است.
روابط روسیه و کشورهای غربی در پی حمله نظامی این کشور به اوکراین پرتنش شده است.                           ",https://www.asriran.com/003UyY
834057,۱۴۰۱/۰۱/۱۹,بین الملل,انگلیس: جنایات روسیه در اوکراین بدون مجازات نخواهد ماند,نخست وزیر انگلیس گفت: روسیه مسوول تمام جنایات خود در اوکراین خواهد بود.,"نخست وزیر انگلیس با تاکید بر این که جنایات روسیه در اوکراین بدون مجازات نخواهد ماند، گفت: ولادیمیر پوتین رئیس جمهوری روسیه نتوانست اروپا را تجزیه کند.
به گزارش ایرنا از اسکای نیوز عربی، بوریس جانسون نخست وزیر انگلیس روز جمعه در کنفرانس خبری مشترک با «اولاف شولتس» صدراعظم آلمان تصریح کرد: انگلیس سامانه‌های پدافند هوایی و موشک‌های ضدتانک به اوکراین ارسال می کند.
نخست وزیر انگلیس همچنین در خصوص گفت و گوهایش با صدراعظم آلمان گفت: برای همکاری در زمینه انرژی توافق کردیم.
جانسون از تصمیم آلمان برای تنوع بخشی به منابع انرژی و توقف اتکا به گاز روسیه قدردانی کرد و افزود: ما با آلمان کار می کنیم تا برای همیشه اتکا به انرژی روسیه را متوقف کنیم.
او افزود: پوتین اروپا را تحت فشار قرار داد تا به طور جمعی خود را مسلح کند. او در عین حال خاطرنشان کرد: انگلیس تجهیزات نظامی بیشتری را به عنوان بخشی از کمک هایمان به اوکراین ارسال خواهد کرد.
او تاکید کرد: ما بنگاه های اقتصاد روسیه را هدف قرار می دهیم تا ماشین جنگی را فلج کنیم.
نخست وزیر انگلیس گفت: روسیه مسوول تمام جنایات خود در اوکراین خواهد بود.
جانسون ادامه داد: ما میلیون‌ها پوند کمک نظامی به اوکراین کردیم تا توانایی‌های رزمی این کشور را افزایش دهیم.                           ",https://www.asriran.com/003UyX
834055,۱۴۰۱/۰۱/۱۹,اجتماعی ,امام جمعه تبریز: نمایش لباس‌های زیر زنانه در لباس‌ فروشی ها و قرار دادن آنها در ویترین مغازه ها  تاسف بار است,"در قدیم حتی لباس زیر زنانه توسط خانم ها فروخته می‌شد اما الان فروشنده‌های لباس زیر زنانه آقا شده اند. برخی از گردشگران نوروزی در تبریز اصلا"" توجهی به حجاب نداشتند.","نماینده ولی فقیه در آذربایجان شرقی و امام جمعه تبریز گفت: حادثه تروریستی مشهد و حمله خونین به سه روحانی گوشزدی مهم برای نهادهای انتظامی و امنیتی است.
به گزارش ایرنا؛ حجت‌الاسلام والمسلمین محمدعلی آل‌هاشم در خطبه های نماز جمعه این هفته تبریز با ابراز تاسف از حمله فرد مسلح با چاقو به سه روحانی که ۲ نفر از آنها به شهادت رسیدند، افزود: اینکه قاتل ۲۱ ساله به شهید اول ۲۰ ضربه با چاقو می زند، دقت بیشتر نهادهای انتظامی و امنیتی را اجتناب ناپذیر کرده و همچنین وزارتخانه های امور خارجه و کشور باید بررسی‌های بیشتری پیرامون موضوع داشته باشند.
وی با بیان اینکه قاتل مزبور یک سال قبل به صورت غیرقانونی وارد کشور شده است، اظهار داشت: مراجع ذیربط باید پاسخ دهند که چگونه یک فرد به مدت یک سال غیرقانونی در کشور به سر برده و کار هم پیدا می‌کند و سکونت هم دارد و سپس در صحن پیامبر منتظر می‌ماند تا افراد ملبس به لباس روحانیت را به شهادت برساند.
آل هاشم اجرای این عملیات تروریستی در حرم امام رضا(ع) را حکایت از یک پشت صحنه و کارگردانی توطئه ای دانست که ارزیابی جریان‌سازی فضای مجازی در هفته‌های گذشته گواه بر تایید آن است.
وی ادامه داد: دشمن بداند که طلبه‌ها و روحانیت از اول انقلاب در کنار مردم فداکاری کرده‌اند و بیش از چهار هزار شهید طلبه و شهدای محراب دلیل بر پیشقدم بودن روحانیت است و البته استقبال جوانان برای ثبت نام در حوزه‌های علمیه بدون تردید برای دشمنان قابل هضم نیست.
آل هاشم با تاکید بر اینکه طلاب همچنان استوار و پابرجا در راه تبعیت از فرامین رهبری از هیچ تلاشی فروگذار نخواهند بود و از چیزی هراس ندارند. یادآور شد: هدف قرار دادن وحدت امت اسلامی مدنظر دشمنان از چنین حوادثی است، چراکه آنچه از تحرکات اخیر عوامل استکباری می‌توان دریافت، این است که سخت‌ترین و تلخ‌ترین اتفاق برای صهیونیسم جهانی اتحاد امت اسلامی است که با شعله‌ور سازی جنگ‌ها و فتنه‌های مذهبی از راه هتک حرمت به مقدسات و شکستن قداست اماکن مقدسه، می خواهد مسلمانان را رو در روی هم قرار دهد.
خطیب جمعه تبریز به حادثه شب گذشته در تل آویو نیز اشاره و اضافه کرد: باید جهان بپذیرد که محور مقاومت در حال تبدیل شدن به گفتمان و مساله قدس موضوع اصلی است و ماه رمضان و نزدیک شدن به روز جهانی قدس به شدت صهیونیست ها را عصبانی کرده است.
آل هاشم تشریح کرد: پیروزی‌های مبارزان یمنی و عملیات‌های مقاومت در منطقه موجب شده است که نظام سلطه اجرای این گونه عملیات های شهادت طلبانه را به مسائل فردی تبدیل کند.
وی 20 فروردین روز ملی فناوری هسته‌ای را روزی مهم و افتخارآمیز برای صنعت هسته ای ایران نامید و با بیان اینکه در این روز شعار ما می‌توانیم به صورت عملی نشان داده شد، گفت: تولید و پیشرفت ها در صنایعی همچون برق، پزشکی، بهداشتی، دامپروری، کاربرد انرژی هسته‌ای در دسترسی به منابع آب تکنیک هسته‌ای و شناسایی مین‌های ضد نفر از ثمرات دانش هسته‌ای کشور است که همگی به خاطر تلاش دانشمندان بوده و باید قدر آنان را دانست.
آل هاشم اضافه کرد: دانشمندان هسته‌ای جمهوری اسلامی ایران سند مظلومیتی هستند که برای زنده نگه داشتن چرخه هسته‌ای کشور زحمات زیادی کشیدند و خصیصه مشترک آنها تسلط بر علم‌ بود.
وی به برخی از مزیت های ماه مبارک رمضان نیز اشاره کرد و افزود: در این ماه با خواندن دعاهای متعدد باید نیازهای روحی خود را تامین بکنیم؛ روزه‌دار واقعی کسی است که نباید دروغ بگوید، دست به بیت‌المال بزند و نباید بی‌حجاب باشد، رشوه دهد و همچنین باید احترام پدر و مادر و همسر خود را حفظ کند.
امام جمعه تبریز گفت: گزارش‌هایی در تبریز به دست می شود مبنی بر نمایش لباس‌های زیر زنانه در لباس‌ فروشی ها و قرار دادن آنها در ویترین مغازه ها و حتی روی انواع مانکن‌ها، که مشاهده چنین صحنه هایی در شهری مثل تبریز تاسف بار است.
آل هاشم افزود: چنین مواردی واقعا"" برای جامعه اسلامی مناسب نیست؛ مگر قدیم بازار این شکلی بود؛ در قدیم حتی لباس زیر زنانه توسط خانم ها فروخته می‌شد اما الان فروشنده‌های لباس زیر زنانه آقا شده اند و لباس‌های را هم خیلی راحت در معرض دید عموم قرار می‌دهند.
وی همچنین از اینکه برخی از گردشگران نوروزی در تبریز اصلا"" توجهی به حجاب نداشتند، انتقاد کرد و گفت: باید به این افراد تذکر داد که مردم تبریز از این وضعیت ناراضی هستند.                           ",https://www.asriran.com/003UyV
834054,۱۴۰۱/۰۱/۱۹,حوادث,فوت دختری جوان به علت سقوط از آپارتمان,بررسی‌های اولیه ماموران نیروی انتظامی شهرستان شبستر نشان می دهد این دختر جوان بر اثر سقوط از ارتفاع ۱۵ متری در محله سی و سه بیگ شهر شبستر و جنب پارکینگ عمومی جان خود را از دست داده است.,"یک دختر 17 ساله دقایقی قبل به دلیل سقوط یا پرت شدن از یک واحد آپارتمان در شهرستان شبستر (آذربایجان شرقی)  جان خود را از دست داد.
به گزارش ایرنا، بر اساس اعلام شاهدان عینی این فرد از طبقه پنجم آپارتمان محل سکونت خود به پایین پرت شده و در دم جان سپرده است.
بررسی‌های اولیه ماموران نیروی انتظامی شهرستان شبستر نشان می دهد این دختر جوان بر اثر سقوط از ارتفاع ۱۵ متری در محله سی و سه بیگ شهر شبستر و جنب پارکینگ عمومی جان خود را از دست داده است.
جسد این دختر ۱۷ ساله پس از تشکیل پرونده و هماهنگی انجام شده بین نیروی انتظامی و مرجع قضائی جهت بررسی های بیشتر به پزشکی قانونی تبریز منتقل شد.
علت وقوع این حادثه از سوی مأموران انتظامی شهرستان شبستر در حال بررسی است.                           ",https://www.asriran.com/003UyU
834053,۱۴۰۱/۰۱/۱۹,اجتماعی ,امام جمعه رشت: قطع رابطه ایران با آمریکا به نفع ایران شد/ جهان ایران را به صلح می شناسد/ زن در تعریف جهانی به عنوان کالا شناخته می شود,مسئول یعنی خادم، لذا از مسئولان بویژه نمایندگان مجلس می خواهم برای انجام هر کاری اجازه نصب بنر ندهند و خود نیز بنر نزنند؛ بلکه بر طرف کردن مشکلات روستاها بویژه روستاهای دور دست را مورد اهتمام قرار دهند.,"امام جمعه رشت تاکید کرد: مسئولان در فصل کشاورزی غم از چهره روستائیان بزدایند و رسیدگی به وضعیت آب رسانی برای کشاورزی و آسفالت راه های روستایی را در اولویت قرار دهند.
به گزارش ایرنا؛ آیت الله رسول فلاحتی در خطبه های آئین عبادی سیاسی نماز جمعه رشت خطاب به مدیران گفت: از بر گزاری مدام جلسات نتیجه ای عاید مردم نمی شود؛ مسئولان خدمت رسانی را در اولویت قرار دهند.
نماینده ولی فقیه در گیلان با بیان اینکه نگاه کشاورزان و روستائیان به مدیران دستگاه های اجرایی است ،گفت: مسئول یعنی خادم، لذا از مسئولان بویژه نمایندگان مجلس می خواهم برای انجام هر کاری اجازه نصب بنر ندهند و خود نیز بنر نزنند؛ بلکه بر طرف کردن مشکلات روستاها بویژه روستاهای دور دست را مورد اهتمام قرار دهند.
آیت الله فلاحتی در بخش دیگری از سخنان خود در خطبه های نماز جمعه رشت ضمن گرامیداشت روز ملی فناوری هسته ای گفت: قطع رابطه ایران با آمریکا به نفع ایران شد و هر چه رشد داشتیم از این قطع رابطه است.
وی ادامه داد: ایران در داشتن انرژی هسته ای یکی از قطب های جهان است و آن را تنها برای رشد می خواهد و جهان ایران را به صلح می شناسد.
خطیب جمعه رشت در بخش دیگری از سخنان خود زنان جامعه ایرانی را برترین زنان جهان توصیف کرد و گفت: اسلام به زن ارزش داد و در سایه انقلاب اسلامی زنان به جایگاه والایی رسیدند بطوریکه این قشر از جامعه در شاخه های متعدد از جمله تکنولوژی، علمی، پزشکی، ورزشی،فرهنگی به رتبه های بالا دست یافته اند و این درحالیست که زن در تعریف جهانی به عنوان کالا شناخته می شود.
نماینده ولی فقیه گیلان با اشاره به جریان اخیر در مشهد گفت: حادثه مشهد طرح تازه ای نیست ؛ افرادی که دست به چنین اعمالی می زنند سحر شده دشمنان هستند اما جمعیت خروشان در تشییع روحانیان گران مایه چون آیت الله رودباری نشان داد مردم از روحانیون دلسوز و دلسوخته دست بر نمی دارند.                           ",https://www.asriran.com/003UyT
834052,۱۴۰۱/۰۱/۱۹,بین الملل,رئیس جمهوری اوکراین: اکنون حدود ۲۰۰ هزار اشغالگر علیه ما می جنگند/ ما نیاز داریم همه بانک های روسیه را تحریم کنیم,رئیس جمهوری اوکراین گفت: سربازان روس با تنفری که در آن پرورش یافته اند، با ما وارد جنگ شده اند و در صورت لزوم با شما نیز وارد جنگ می شوند.,"ولودمیر زلنسکی رئیس جمهوری اوکراین روز جمعه با ایراد سخنانی در پارلمان فنلاند خواستار تحریم تمام بانک‌های روسیه شد.
به گزارش ایرنا، زلنسکی که از طریق ویدئو کنفرانس در جمع قانون‌گذاران فنلاندی و با حضور رئیس جمهوری آلمان، رئیس پارلمان سوئیس و سفیر اوکراین در هلسینکی سخنرانی می‌کرد؛ گزارشی را از آخرین وضعیت جنگ در کشورش ارائه داد.
وی به حمله موشکی امروز (جمعه) روسیه به ایستگاهی مملو از مسافرین که ۳۰ کشته و ۳۰۰ زخمی بجای گذاشته، اشاره کرد و افزود: امروز ۴۴ روز از حمله تمام عیار روسیه به اوکراین می گذرد. این تهاجم در ادامه ۸ سال جنگ آن کشور در شرق اوکراین است و اکنون حدود ۲۰۰ هزار اشغالگر علیه ما می جنگند.
رئیس جمهوری اوکراین گفت: سربازان روس با تنفری که در آن پرورش یافته اند، با ما وارد جنگ شده اند و در صورت لزوم با شما نیز وارد جنگ می شوند.
وی با تاکید بر لزوم «اعمال تحریم های سخت جهت جلوگیری از ادامه تعرضات روسیه» افزود: اما ما هنوز باید منتظر بمانیم تا کمک های نظامی دریافت کنیم و دائم به ما گفته می شود منتظر بمانید.
زلنسکی اضافه کرد: من از فنلاند به خاطر کمک های دفاعی و غیر نظامی و تحریم روسیه تشکر می کنم، اما ما به سلاح و اعمال تحریم‌های بیشتری علیه روسیه نیاز داریم.
رئیس جمهوری اوکراین اضافه کرد: ما نیاز داریم همه بانک های روسیه را تحریم کنیم تا کلیه راه های ارتباطی آن کشور مسدود شود.
وی همچنین با تاکید بر لزوم کاهش وابستگی به منابع انرژی روسیه تصریح کرد: باید با استفاده از انرژی های نوین از شر نفت و گاز روسیه خلاص شویم. پول نفت و گاز پرداختی به روسیه باید در حسابی امانی نگهداری شود و تکلیف آن پس از رفع تجاوز و محاکمه متجاوزین مشخص و سپس جهت بازسازی مناطق آسیب دیده استفاده شود.
زلنسکی همچنین با اشاره به اینکه فنلاند در زمینه آموزش شهرت جهانی دارد، افزود: ما انتظار داریم بخش آموزش آسیب دیده اوکراین، پس از رفع اشغال با کمک های شما بازسازی شود.
پس از سخنرانی زلنسکی که با تشویق های بسیار حضار همراه گردید، رئیس پارلمان فنلاند با اشاره به این که هلسینکی برای اولین بار به یکی از طرفین درگیری کمک نظامی کرده، وعده داد که در بازسازی اوکراین مساعدت کند.                           ",https://www.asriran.com/003UyS
834051,۱۴۰۱/۰۱/۱۹,اجتماعی ,استاندار تهران: تصمیم نهایی در مورد تعطیلی پایتخت امشب اعلام می‌شود,محسن منصوری استاندار تهران با اشاره به آلودگی هوا گفت: تصمیم نهایی درخصوص تعطیلی پایتخت، ساعت ۱۹:۳۰ امشب پس از آخرین تصاویر ماهواره‌ای و جمع‌بندی نظرات سازمان هواشناسی اعلام خواهد شد.,کد ویدیو  دانلود    فیلم اصلی                                     ,https://www.asriran.com/003UyR
834050,۱۴۰۱/۰۱/۱۹,ورزشی,بازی پرسپولیس و آلومینیوم لغو شد/ اعلام زمان برگزاری,دیدار پرسپولیس و آلومینیوم اراک در مرحله یک چهارم نهایی جام حذفی قرار بود فردا شب در ورزشگاه آزادی برگزار شود اما به دلیل آلودگی هوای تهران لغو و در صورت بهبود شرایط جوی ساعت 20:30 یکشنبه برگزار خواهد شد.,"بازی پرسپولیس و آلومینیوم که قرار بود فردا (۲۰ فروردین ماه) در ورزشگاه آزادی تهران برگزار شود، لغو شد.
به گزارش ایسنا کمیته اضطرار آلودگی هوای تهران امروز در استانداری تهران برگزار شد و بر اساس تصمیم اتخاذ شده بازی پرسپولیس و آلومینیوم که قرار بود فردا (۲۰ فروردین ماه) در ورزشگاه آزادی تهران برگزار شود، لغو شد و بر محدودیت حضور در فضاهای باز و عدم برگزاری مسابقات ورزشی و ورزش در فضاهای باز تاکید شد.
از دیگر مصوبات این جلسه به لزوم آمادگی کامل دانشگاه های علوم پزشکی، بیمارستانها و اورژانس و هلال احمر می‌توان اشاره کرد همچنین تصمیم نهایی برای تعطیلی مدارس تا آخر امشب اعلام خواهد شد.
به بیماران تنفسی نیز توصیه شد که از تردد در فضای باز خودداری کنند.
یکشنبه؛ برگزاری دیدار پرسپولیس - آلومینیوم در صورت بهبود شرایطبا برگزاری دیدارهای پرسپولیس و استقلال در دو روز متوالی در ورزشگاه آزادی موافقت شد.
به گزارش تسنیم، در شرایطی که دیدار تیمهای پرسپولیس و آلومینیوم لغو و اعلام شد این دیدار روز یکشنبه برگزار می‌شود این سؤال به وجود می‌آید که آیا مسئولان ورزشگاه آزادی موافقت می‌کنند که دو دیدار به صورت متوالی در دو روز در این استادیوم برگزار شود یا خیر؟
امیر حسین روشنک مسئول برگزاری مسابقات جام حذفی در این زمینه به خبرنگار تسنیم گفت: هماهنگی‌های لازم انجام شده و مسئولان ورزشگاه آزادی با برگزاری این دو دیدار در دو روز متوالی موافقت کرده‌اند.
 دیدار پرسپولیس و آلومینیوم اراک در مرحله یک چهارم نهایی جام حذفی قرار بود فردا شب در ورزشگاه آزادی برگزار شود اما به دلیل آلودگی هوای تهران لغو و در صورت بهبود شرایط جوی ساعت 20:30 یکشنبه برگزار خواهد شد. استقلال نیز در چارچوب همین مرحله از مسابقات دوشنبه در همین ساعت در ورزشگاه آزادی پذیرای نساجی خواهد بود.                           ",https://www.asriran.com/003UyQ
834049,۱۴۰۱/۰۱/۱۹,اجتماعی ,کشف و امحای مزرعه خشخاش در خوزستان,حدود چهار هزار بوته خشخاش در این مزرعه کشت شده بود که پس از مستندسازی و صدور دستور قضایی، در محل امحاء شد.,"دادستان عمومی و انقلاب بهبهان خوزستان از کشف مزرعه خشخاش در این شهرستان خبر داد.
علیرضا قاسمی‌نژاد اظهار کرد: در پی دریافت اخبار و اطلاعات رسیده از سربازان گمنام امام زمان(عج) مبنی بر کشت خشخاش توسط افرادی با هویت معلوم در روستای شله زار از توابع شهر زیدون، دستورات قضایی جهت دستگیری متهمان صادر شد.
به گزارش ایسنا به نقل از دادگستری خوزستان، وی افزود: ماموران پلیس مبارزه با مواد مخدر بهبهان به همراه ماموران مبارزه با قاچاق کالا و عوامل پاسگاه پل زهره و با نظارت مستقیم رئیس بازرسی و مامورین آن اداره به محل اعزام شدند و پس از طی مسافت کوهستانی و عبور از رودخانه، مزرعه‌ای با حدود ۵۰۰ متر مساحت که زیر کشت خشخاش بود، مشاهده شد.
قاسمی‌نژاد گفت: حدود چهار هزار بوته خشخاش در این مزرعه کشت شده بود که پس از مستندسازی و صدور دستور قضایی، در محل امحاء شد.
وی افزود: دستورات قضایی جهت شناسایی متهمان و دستگیری آنان صادر شده است.                           ",https://www.asriran.com/003UyP
834048,۱۴۰۱/۰۱/۱۹,اجتماعی ,ابتکار: کاهش بارندگی، اجرای طرح‌های بزرگ سد سازی در ترکیه و ... از دلایل طوفان‌ های عظیم گرد و غبار است,وی درباره اقدامات دولت یازدهم نوشت: ۱) مدیریت پایدار منابع آب، تالابها و خاک وحفاظت از پوشش گیاهی و مراتع کشور. ۲) شناسایی و مدیریت کانون‌های گرد و غبار در ۳۱ استان و تدوین طرح کنترل و مدیریت گرد و غبار ۳) تدوین و تصویب نهایی قانون حفاظت از تالاب‌ها ۴) احیای تالابهای مهم مانند هورالعظیم.,"رئیس اسبق سازمان محیط زیست ضمن اشاره به اشاره به دلایل وقوع طوفان‌های عظیم گرد و غبار در کشور، اقدامات دولت یازدهم برای کاهش این پدیده جوی را برشمرد.
به گزارش ایسنا، معصومه ابتکار در صفحه رسمی خود در توییتر در قالب یک رشته توییت درباره طوفان‌های گرد و غبار نوشت: کاهش بارندگی و روند گرمایش زمین، اجرای طرح‌های بزرگ سد سازی مانند گاپ درترکیه و عدم برنامه‌ریزی برای مدیریت عرصه سرزمین و مقابله با فرسایش خاک همه از دلایل طوفان‌های عظیم گرد و غباراست که کیفیت زندگی و سلامت مردم را مختل می‌کند. دردولت یازدهم برای این مسئله از چند جهت چاره اندیشی شد.
وی درباره اقدامات دولت یازدهم نوشت: ۱) مدیریت پایدار منابع آب، تالابها و خاک وحفاظت از پوشش گیاهی و مراتع کشور. ۲) شناسایی و مدیریت کانون‌های گرد و غبار در ۳۱ استان و تدوین طرح کنترل و مدیریت گرد و غبار ۳) تدوین و تصویب نهایی قانون حفاظت از تالاب‌ها ۴) احیای تالابهای مهم مانند هورالعظیم.
رییس اسبق سازمان حفاظت محیط زیست اضافه کرد: ۵) اغاز همکاری‌های سازمان ملل برای مقابله با گرد و غبار با درخواست ایران ۶) با توجه با کانونهای بزرگ عراق تفاهمنامه همکاری برای ایجاد مرکز آموزش و مدیریت مقابله با گرد وغبار قدم مهمی بود که زمین آن تحویل ایران شد و اولین دوره انتقال تجربیات ایران تهیه شد که به پایان دولت رسیدیم.
وی افزود: ۷) باپیشنهاد ما طرح کاشت نهال هم زمان راهپیمایی اربعین درعراق و مناطق مرزی نیز دنبال شد ۸) چندین گزارش درمورد مخاطرات جدی طرح گاپ ترکیه برای مقامات تهیه شد که برخی به شعام ارجاع شد امادر شرایط طوفانهای گردو غبار دولت یازدهم با حملات و تهمتها از سوی رسانه های مخالف مواجه می‌شد بطوری‌که در تمام طوفان‌ها سازمان حفاظت محیط زیست به عنوان مقصر و مسبب معرفی می‌شد و رسانه‌های بیگانه هم سوار موج تخریبی می‌شدند. اینکه بعدا این طرحهای راهبردی چگونه اداره شد جای بحث دارد،اما اینکه امروز در شرایط شاخص۵۰۰ الودگی هوا دیدم رسانه ملی اینقدرخونسرداست خواستم سابقه کار را بگویم.                           ",https://www.asriran.com/003UyO
834047,۱۴۰۱/۰۱/۱۹,اقتصادی,سازمان تنظیم مقررات و ارتباطات رادیویی: افزایش قیمت اینترنت در دست بررسی است,اکنون با افزایش چندبرابری هزینه‌ها، ادامه سرمایه‌گذاری و پاسخ به مصرف روزافزون مشترکین با چالش جدی مواجه شده است. قطعاً ادامه این روند، دسترسی مردم به خدمات با کیفیت و پایدار را دچار مشکل خواهد کرد.,"سازمان تنظیم مقررات و ارتباطات رادیویی با بیان اینکه رگولاتوری هیچگونه مصوبه جدیدی در مورد تعرفه اینترنت نداشته، اعلام کرد که افزایش قیمت اینترنت ثابت در برخی اپراتورها در دست بررسی است تا چنانچه در خارج از چارچوب قانونی باشد، نسبت به اصلاح صریح و جریمه قانونی متخلفان اقدام شود.
به گزارش ایسنا، در حالی که تا پایان سال ۱۴۰۰ و به دلیل منع قانونی افزایش تعرفه از سوی مجلس شورای اسلامی، اپراتورها اجازه افزایش قیمت نداشتند، اکنون اخباری مبنی بر افزایش قیمت بسته‌های اینترنتی منتشر شده، هرچند شرکت مخابرات ایران درباره این اخبار مبنی‌بر افزایش دو برابری قیمت بسته‌های اینترنت برخی از اپراتورهای اینترنتی ازجمله شرکت مخابرات، با بیان اینکه تعرفه‌های اینترنت شرکت مخابرات ایران براساس تعرفه‌های ابلاغی سازمان تنظیم مقررات در سال ۱۳۹۶ است و هیچگونه افزایشی در سال‌های اخیر صورت نگرفته است.
در این راستا سازمان تنظیم مقررات و ارتباطات رادیویی، امروز اطلاعیه‌ای صادر کرد که در آن آمده است: کمیسیون تنظیم مقررات ارتباطات به‌عنوان بالاترین رکن تصمیم‌گیر در وزارت ارتباطات و فناوری اطلاعات هیچگونه مصوبه جدیدی در مورد تعرفه اینترنت نداشته و آخرین تعرفه مصوب اینترنت همراه مربوط به سال ۹۵ و برای دسترسی ثابت مربوط به سال ۹۶ است که طی آنها سقف و کف قیمت تعیین شده تا اپراتورهای بخش خصوصی نسبت به تعیین قیمت خدمات و بسته‌های اینترنتی در محدوده سقف و کف اقدام کنند. مورد اخیر افزایش قیمت اینترنت ثابت در برخی اپراتورها در دست بررسی است تا چنانچه در خارج از چارچوب قانونی (مصوبات سال‌های ۹۵ و ۹۶) باشد، نسبت به اصلاح صریح و جریمه قانونی متخلفان اقدام شود.
در ادامه ذکر شده: از آنجا که فراهم کردن تمهیدات لازم برای خدمات باکیفیت و پایدار توسط اپراتورها از مسئولیت‌های اصلی سازمان تنظیم مقررات و ارتباطات رادیویی است، لازم می‌دانیم توجه کاربران را به این نکته نیز جلب کنیم که بر اساس مقررات مصوب سال‌های گذشته اپراتورها در محدوده مشخصی مجاز به تعریف بسته‌های خدماتی بودند که به‌دلیل شرایط رقابتی بعضا در سطح بسیار پایین‌تری اقدام به تعرفه‌گذاری می‌کردند و اکنون با افزایش چندبرابری هزینه‌ها، ادامه سرمایه‌گذاری و پاسخ به مصرف روزافزون مشترکین با چالش جدی مواجه شده است. قطعاً ادامه این روند، دسترسی مردم به خدمات با کیفیت و پایدار را دچار مشکل خواهد کرد.
در پایان این اطلاعیه نیز تاکید شده است: در عین حال، اپراتورهای ارتباطی ضروری است با رعایت شرایط اقشار مختلف جامعه و حتی‌الامکان تامین بخشی از منابع مالی موردنیاز خود از طرق دیگر و با هماهنگی با این سازمان، افزایش حداقلی قیمت‌ها را مبتنی بر چارچوب مصوبات مدنظر قرار دهند و آن هم حتما صرف توسعه شبکه شود.                           ",https://www.asriran.com/003UyN
834046,۱۴۰۱/۰۱/۱۹,اجتماعی ,گرد و غبار شنبه هم مهمان تهران است,بنابر اعلام هواشناسی، برای روزهای شنبه و یکشنبه در سطح استان هشدار نارنجی صادر شده است؛ از عصر شنبه نیز، وزش باد شدید، گاهی خیلی شدید همراه با رگبار و رعد و برق و گرد و خاک پیش‌بینی می‌شود.,"پدیده گردوغباری که از صبح امروز استان‌ تهران را در بر گرفته است، طبق اعلام هواشناسی فردا نیز در تهران مستقر است اما شدت و غلظت آن کمتر خواهد بود.
به گزارش تسنیم، جلسه کمیته اضطرار آلودگی هوای استان تهران از دقایقی پیش به ریاست محسن منصوری، استاندار تهران و نمایندگان دستگاه‌های مختلف در سالن اجتماعات استانداری در حال برگزاری است.
در این جلسه از سوی نماینده هواشناسی استان تهران اعلام شد که گرد و غبار فردا هم همچنان میهمان تهران است اما شدت آن نسبت به امروز کمتر خواهد بود.
بنابر اعلام هواشناسی، برای روزهای شنبه و یکشنبه در سطح استان هشدار نارنجی صادر شده است؛ از عصر شنبه نیز، وزش باد شدید، گاهی خیلی شدید همراه با رگبار و رعد و برق و گرد و خاک پیش‌بینی می‌شود.                           ",https://www.asriran.com/003UyM
834045,۱۴۰۱/۰۱/۱۹,علمی,دورترین کهکشان به زمین که ۳۰۰ میلیون سال بعد از بیگ بنگ همچنان می‌درخشد رصد شد,دو گروه از اخترشناسان بر روی این کهکشان تحقیق کرده و نتیجه کار آن‌ها از سوی دو مجله «ژورنال اخترفیزیکی» و «ماهنامه مطالعات جامعه ستاره‌شناسی سلطنتی» بریتانیا پذیرفته شده است.,"گروهی از اخترشناسان روز پنجشنبه هفتم آوریل با انتشار مقاله‌ای در نشریه مرکز ستاره‌شناسی هاروارد-سمیتسونیان اعلام کردند که موفق به مشاهده کهکشانی شده اند که ۱۳ و نیم میلیارد سال نوری با زمین فاصله دارد.
به گزارش یورونیوز؛ این کهکشان که اچ‌دی۱ نام گذاری شده، دورترین کهکشانی است که بشر تاکنون موفق به رصد آن شده است. به گفته پژوهشگران اچ‌دی۱ سیصد میلیون سال پس از بیگ‌بنگ (انفجار بزرگ) همچنان می‌درخشد.
دو گروه از اخترشناسان بر روی این کهکشان تحقیق کرده و نتیجه کار آن‌ها از سوی دو مجله «ژورنال اخترفیزیکی» و «ماهنامه مطالعات جامعه ستاره‌شناسی سلطنتی» بریتانیا پذیرفته شده است.
درباره کهکشان اچ‌دی۱ چه می‌دانیم؟
آنطور که پژوهشگران می‌گویند، کهکشان اچ‌دی۱، سیزده و نیم میلیارد سال نوری با زمین فاصله دارد. پرسش‌های اصلی تحقیق درباره ماهیت دقیق این کهکشان بوده و بر پیش‌فرض‌های زیر استوار است:
این کهکشان در حال تشکیل ستاره‌های جدید بسیار پرشمار (معروف به ستاره‌های با جمعیت ۳) با آهنگی مداوم است. این احتمال هم وجود دارد که پیشاپیش شماری ستاره در این کهکشان متولد شده باشند. این تئوری بر مبنای تشکیل نخستین ستاره‌ها در زمان تولد کائنات استوار است. با این حال چنین پدیده‌ای تاکنون هرگز مستقیما رصد نشده است.
این کهکشان در یک سیاهچاله عظیم به بزرگی صد میلیون برابر مساحت خورشید، محصور شده است و به این ترتیب، خود عملا یک سیاهچاله است.
فابیو پاچوکی، عضو رصدخانه سمیتسونیان می‌گوید تعیین ویژگی‌های کهکشانی به این دوری واقعا پیچیده است: «مثل این می‌ماند که بخواهید ملیت یک کشتی بسیار دور دست را در زمان طوفان و مه با پرچم آن تشخیص دهید.»
برای مطالعه اچ‌دی۱، پژوهشگران بیش از ۱۲۰۰ ساعت با استفاده از تسلکوپ‌هایی در هاوایی و شیلی به رصد آسمان پرداخته‌اند.
آنطور که گزارش شده، اچ‌دی۱ با نوری فرابنفش می‌درخشد: امری که حاکی از آن است که این کهکشان احتمال در حال گذار از یک مرحله بزرگ آزادسازی انرژی است یا اینکه چنین مرحله‌ای را میلیاردها سال پیش پشت سر گذاشته است. این مفهوم، ۱۰ برابر بزرگ‌تر از چیزی است که معمولا از این دست کهکشان‌ها انتظار می‌رود. به همین دلیل هم دانشمندان این احتمال را می‌دهند که اچ‌دی۱ نه در حال زایش ستاره‌های معمولی که مشغول خلق ستاره‌های با جمعیت ۳ است. دانشمندان می‌گویند شاید به همین خاطر است که میزان نور فرابنفش این کهکشان، بیش از موارد مشابه شناسایی شده است.
با این حال فرضیه وجود یک سیاهچاله، در مطالعات دانشمندان بر روی اچ‌دی۱ همچنان به قوت خود باقی است: به این دلیل که یک سیاه‌چاله هم می‌تواند منابع عظیمی از گاز را ببلعد و همین مقادیر غیر قابل تصور گاز، دلیل درخشانی این کهکشان «احتمالا محصور» در سیاهچاله باشد. در صورت اثبات این تئوری، «سیاه‌چاله اچ‌دی۱» نخستین سیاه‌چاله شناسایی/رصد شده نزدیک به بیگ بنگ خواهد بود.
تلسکوپ جیمز وب که به‌زودی عملیاتی خواهد شد، به دانشمندان برای تعیین دقیق‌تر فاصله میان زمین و اچ‌دی۱ و همچنین تائید یا رد این فرضیه کمک خواهد کرد که این کهکشان، دورترین کهکشان کشف شده از سوی بشر است.                           ",https://www.asriran.com/003UyL
834044,۱۴۰۱/۰۱/۱۹,اجتماعی ,کیفیت هوای کرج در وضعیت خطرناک قرار گرفت,مدیرکل حفاظت محیط زیست البرز: وجود گرد و غبار شدید منجر به کاهش کیفیت هوای کرج شده است.,"مدیرکل حفاظت محیط زیست البرز گفت: کیفیت هوای کرج در وضعیت خطرناک قرار گرفته است.
فردین حکیمی در گفت‌وگو با خبرنگار مهر اظهار کرد: بر اساس آخرین داده‌های ایستگاه‌های سنجش کیفیت آلودگی هوای استان البرز، شاخص بر خط کیفیت هوا، ذرات معلق کمتر از ۲.۵ میکرون در ایستگاه کرج هم‌اکنون بر روی عدد ۵۰۰ قرار گرفته و کیفیت هوا در وضعیت خطرناک قرار دارد.
وی بیان کرد: بر همین اساس شاخص آلودگی هوا در شهرستان‌های فردیس، ساوجبلاغ، نظرآباد و اشتهارد به ترتیب ۲۸۳، ۲۶۰، ۲۱۷ و ۲۵۰ است که بر این مبنا کیفیت هوای همه شهرستان‌ها در وضعیت بسیار ناسالم است.
مدیرکل حفاظت محیط زیست البرز تصریح کرد: وجود گرد و غبار شدید منجر به کاهش کیفیت هوای کرج شده است.
وی متذکر شد: بر این اساس ساکنان استان البرز به ویژه شهر کرج به غیر از موارد ضروری از خانه خارج نشوند.                           ",https://www.asriran.com/003UyK
834042,۱۴۰۱/۰۱/۱۹,بین الملل,هشدار سازمان ملل نسبت به وخامت بحران غذا در ۶ کشور عربی,یونیسف هشدار داد، اگر اوضاع به همین صورت پیش برود به شدت بر کودکان در منطقه به ویژه مصر، لبنان، لیبی، سودان، سوریه و یمن تأثیر می‌گذارد، این کشورها با نزاع‌ها و بحران‌های اقتصادی شدیدی حتی قبل از وخیم شدن اوضاع اروپا مواجه بودند.,"صندوق حمایت از کودکان سازمان ملل ""یونیسف"" نسبت به وخامت بحران غذایی در شش کشور عربی هشدار داد.
به گزارش اسپوتنیک، صندوق حمایت از کودکان سازمان ملل ""یونیسف"" در بیانیه‌ای اعلام کرد: افزایش قیمت مواد غذایی به دلیل بحران اوکراین خطر سوءتغذیه میلیون‌ها کودک در خاورمیانه و شمال آفریقا را ایجاد می‌کند. کشورهای خاورمیانه و شمال آفریقا به شدت از جنگ‌ها، فقر و وبا رنج می‌برند.
یونیسف هشدار داد، اگر اوضاع به همین صورت پیش برود به شدت بر کودکان در منطقه به ویژه مصر، لبنان، لیبی، سودان، سوریه و یمن تأثیر می‌گذارد، این کشورها با نزاع‌ها و بحران‌های اقتصادی شدیدی حتی قبل از وخیم شدن اوضاع اروپا مواجه بودند. در سایه درگیری‌ها و بی ثباتی سیاسی و کرونا و بحران اوکراین این مناطق شاهد افزایش شدید مواد غذایی هستند و احتمالا تعداد کودکانی را که از سوءتغذیه رنج می‌برند افزایش دهد.                           ",https://www.asriran.com/003UyI
834041,۱۴۰۱/۰۱/۱۹,اجتماعی ,امام جمعه اصفهان: مردم چند نفره بروند و بساط روزه خواران را به هم بریزید,آیت الله طباطبایی نژاد: ما به فاطمیون افاغنه افتخار می‌کنیم و واقعاً بچه‌های خوبی هستند، برخی ها می‌گویند که بیشتر مشکلات ما افاغنه هستند اما نباید اینگونه بیان شود.,"امام جمعه اصفهان گفت: در برخی از شهرستان‌های استان اصفهان کمبود کارگر اعلام شده است.
به گزارش مهر؛ آیت الله سید یوسف طباطبایی نژاد در خطبه‌های عبادی سیاسی نماز جمعه این هفته اصفهان با بیان اینکه روزه گرفتن توفیقی است که نصیب ما می‌شود، اظهار داشت: هر آن‌کس که روزه نمی‌گیرد به جز افرادی که توانایی روزه گرفتن ندارند، مورد توفیق خدا نیست.
وی با بیان اینکه مسلمانان باید سختی تحمل کنند، بد و خوب را تشخیص دهند تا در غربال خداوند قرار بگیرند، افزود: شاهد برخی از روزه خواری‌ها هستیم که شایسته نیست و باید در این زمینه کار فرهنگی بیشتری انجام شود.
امام جمعه اصفهان با بیان اینکه صدقه دادن نباید با منت و سرزنش باشد، اضافه کرد: کمک کردن به دیگران امر پسندیده‌ای است که باید تنها برای رضایت خدا انجام شود.
وی با اشاره به مضروب شدن روحانیان در حرم مطهر رضوی ابراز داشت: برای سلامتی این روحانی که هنوز در بستر بیماری است دعا می‌کنیم و یاد روحانیان شهید شده را گرامی می‌داریم اما باید توجه داشت که درست است که این فرد ضارب افغان بوده است اما نمی‌توان این رفتار را به همه افاغنه نسبت داد، در ایران منافقان زیادی مردم را کشته‌اند، پس نمی‌توان این جنایات را به همه نسبت داد.
آیت الله طباطبایی نژاد ادامه داد: ما به فاطمیون افاغنه افتخار می‌کنیم و واقعاً بچه‌های خوبی هستند، برخی ها می‌گویند که بیشتر مشکلات ما افاغنه هستند اما نباید اینگونه بیان شود.
پشت میزنشینی برای همه امکان پذیر نیست
وی با بیان اینکه در برخی از شهرستان‌ها اعلام شده است که با کمبود کارگر رو به رو هستند، افزود: باید توجه داشت که پشت میز نشینی برای همه امکان پذیر نیست، جوانان تحصیل کرده بیکار زیادی در استان اصفهان داریم که حاضر نیستند در کارخانه‌ها، مرغداری‌ها و … کار کنند.
امام جمعه اصفهان با اشاره به روز پنج رمضان ۵۷ نیز گفت: در این روز جمعی در اصفهان بیرون آمدند و شعار علیه شاه دادند که به دنبال افراد زیادی شهید شدند و حکومت نظامی نیز اعلام شد که یاد و خاطره این شهیدان را گرامی می‌داریم.
وی همچنین به شهادت شهید سید محمد باقر صدر و خواهرش بنت الهدی صدر اشاره کرد و گفت: این خواهر و برادر در زندان بعث به شهادت رسیدند و این اتفاق مصیبت بزرگی برای جهان اسلام بود چرا که شهید محمدباقر صدر در ۲۵ سالگی به درجه اجتهاد رسید و دو کتاب نیز تألیف کرد که شهره جهانی داشت.
امر به معروف را در برابر روزه خواران انجام دهید
آیت الله طباطبایی نژاد با بیان اینکه برخی از افراد گزارش‌هایی را در خصوص روزه خواری اعلام می‌کنند، افزود: باید خود مردم امر به معروف و نهی از منکر را انجام دهند، اگر تنهایی امکان انجام این کار را ندارید چند نفره بروید و بساط روزه خواران را به هم بریزید، نمی‌گویم دعوا کنید، بلکه آنها را امر به معروف کنید تا بفهمند در شهر جان داری زندگی می‌کنند و نه در شهر مرده‌ای که در آن ارزش‌ها از یاد رفته است.
وی گفت: نباید از کنار هم بی تفاوت رد شویم، امر به معروف و نهی از منکر متعلق به انسان‌های زنده است و اگر مانند چوب از کنار گناهان عبور کنیم، مرده تلقی می‌شویم.
نماینده ولی فقیه در استان اصفهان با اشاره به آغاز قرن جدید نیز افزود: چرخ تحولات تند تند می‌چرخد، سرعت تغییرات بالا رفته و ما نیز باید در این زمینه مطابق با جریان تکنولوژی و تحولات پیشروی داشته باشیم.                           ",https://www.asriran.com/003UyH
834040,۱۴۰۱/۰۱/۱۹,بین الملل,اسلواکی سامانه اس ۳۰۰ به اوکراین داد,وزیر امور خارجه اتحادیه اروپا افزایش کمک‌های نظامی این اتحادیه به اوکراین به میزان نیم میلیارد یوروی دیگر را پیشنهاد داده است؛ با این افزایش مجموع کمک‌ها به یک و نیم میلیارد یورو می‌رسد.,"رویترز اعلام کرد که اوکراین سامانه اس ۳۰۰ از اسلواکی دریافت کرده است.
به گزارش ایرنا از رویترز، «ادوارد هگر- Eduard Heger» نخست وزیر اسلواکی گفت که کشورش یک سامانه دفاع هوایی اس ۳۰۰ خود را به اوکراین اهدا کرده است تا به این کشور برای دفاع در مقابل تجاوزهای روسیه کمک کند.
او در صفحه فیسبوک خود با انتشار پستی نوشت که این اقدام به معنای پیوستن اسلواکی به درگیری با روسیه نیست.
هگر گفت: جمهوری اسلواکی پس از درخواست کمک از سوی اوکراین سامانه دفاعی اس ۳۰۰ را به این کشور اهدا کرده است.
او این را هم گفت که سیستم دفاعی اسلواکی در روزهای آینده با یک سامانه دفاع موشکی اضافی از سوی متحدانش تقویت خواهد شد.
هگر می‌گوید، اسلواکی سامانه دفاعی اس ۳۰۰ را در اختیار اوکراین و غیر نظامیان بی‌گناه این کشور قرار می‌دهد.
براتیسلاوا ماه گذشته اعلام کرد که سامانه موشکی ضد هوایی ساخت روسیه را تنها به شرط دریافت جایگزین به منظور جلوگیری از شکاف امنیتی ناتو در اختیار اوکراین قرار می‌دهد.
در این پیوند «شاشانک جوشی» سردبیر حوزه دفاعی نشریه اکونومیست در توئیتی همچنین از اهدای تانک‌های نوع تی ۷۲ از سوی چک به اوکراین خبر داده است.
وزیر امور خارجه اتحادیه اروپا افزایش کمک‌های نظامی این اتحادیه به اوکراین به میزان نیم میلیارد یوروی دیگر را پیشنهاد داده است؛ با این افزایش مجموع کمک‌ها به یک و نیم میلیارد یورو می‌رسد.
«شارل میشل» رئیس شورای اروپا در توئیتی با اشاره به پیشنهاد «جوسپ بورل»، حمایت خود را از آن اعلام کرد و گفت: در صورت تصویب این پیشنهاد، مجموع حمایت‌های ارائه شده توسط اتحادیه اروپا برای ارائه تسلیحات بیشتر به کی یف به یک و نیم میلیارد یورو افزایش می‌یابد.                           ",https://www.asriran.com/003UyG
834039,۱۴۰۱/۰۱/۱۹,بین الملل,یک هیئت امنیتی مصری به رام‌الله و تل آویو می رود,شهر قدس اخیرا شاهد حملات سربازان اسرائیلی به نمازگزاران در منطقه باب العامود است. همچنین اراضی اشغالی شاهد عملیات‌های شهادت طلبانه فلسطینی‌هاست.,"در سایه ادامه تنش‌ها در اراضی اشغالی قرار است طی چند روز آتی هیئت امنیتی از مصر به رام‌الله و تل آویو سفر کند.
به گزارش ایسنا، به نقل از سایت روزنامه عربی۲۱، منابع آگاه مصری اعلام کردند: یک هیئت امنیتی از دستگاه اطلاعات مصر طی چند روز آتی به رام‌الله و تل آویو می‌رود تا درباره تحولات اخیر فلسطین با مسئولان دو طرف صحبت کند و شروط گروه‌های مقاومت فلسطین برای حفظ آتش‌بس را به مسئولان دولت اسرائیل منتقل کند.
به گفته این منابع اخیرا تماس‌هایی میان مسئولان مصری و اسرائیلی درباره اوضاع اراضی اشغالی و غزه برقرار شد که در جریان آن قاهره بر لزوم آغاز مذاکرات طی دوره آتی درباره روند صلح میان فلسطینی‌ها و دولت اشغالگر اسرائیل برای ممانعت از وخامت اوضاع تأکید کرد.
شهر قدس اخیرا شاهد حملات سربازان اسرائیلی به نمازگزاران در منطقه باب العامود است. همچنین اراضی اشغالی شاهد عملیات‌های شهادت طلبانه فلسطینی‌هاست.
به گفته منابع یکی از شروط مقاومت برای حفظ آتش‌بس توقف تجاوزات و حملات به ساکنان قدس و نمازگزاران در مسجد الاقصی است. مقاومت فلسطین تأکید دارد که حفظ آتش‌بس باید در تمام اراضی فلسطین باشد.                           ",https://www.asriran.com/003UyF
834038,۱۴۰۱/۰۱/۱۹,ورزشی,بارسا در اندیشه جذب ایسکو,تارنمای اسپانیایی «اسپورت» درباره این خبر با اشاره به اینکه ایسکو آلارکون در حال برنامه ریزی برای آینده ای دور از رئال مادرید است، نوشت: این هافبک مالاگایی که در صورت تمدید نکردن قراردادش با رئال در پایان فصل آزاد خواهد بود، در حال بررسی پذیرش یا عدم پذیرش پیشنهاد باشگاه بارسلونا است.,"تیم فوتبال بارسلونا در ادامه روند نقل و انتقالاتی و خرید بازیکن، چشم به هافبک تهاجمی رئال دوخته تا او را جذب کند.
به گزارش ایرنا، «ایسکو آلارکون» فوتبالیست مالاگایی که به عنوان هافبک تهاجمی در تیم رئال مادرید بازی می کند و قراردادش در تابستان امسال به پایان می رسد ظاهرا پیشنهادی از بارسا دریافت کرده است.
تارنمای اسپانیایی «اسپورت» درباره این خبر با اشاره به اینکه ایسکو آلارکون در حال برنامه ریزی برای آینده ای دور از رئال مادرید است، نوشت: این هافبک مالاگایی که در صورت تمدید نکردن قراردادش با رئال در پایان فصل آزاد خواهد بود، در حال بررسی پذیرش یا عدم پذیرش پیشنهاد باشگاه بارسلونا است.
به نوشته اسپورت، ایسکو یکی از بازیکنانی است که کمترین دقایق این فصل را با آنچلوتی گذرانده و تنها ۱۴ بازی در تمامی رقابت‌ها، انجام داده است.
این فوتبالیست با وجود دریافت چند پیشنهاد از خارج از کشور تصمیم گرفته در لالیگا اسپانیا بماند و حال که به نظر می رسید پیشنهاد یولین لوپتگی سرمربی سویا به این فوتبالیست مالاگایی قطعی است، بارسا وارد صحنه شده است.                           ",https://www.asriran.com/003UyE
834037,۱۴۰۱/۰۱/۱۹,بین الملل,استرالیا خودروهای زرهی به اوکراین هدیه می‌دهد,تامین این خودروهای زرهی در پی درخواست ولودیمیر زلنسکی، رئیس جمهوری اوکراین برای دریافت کمک نظامی از استرالیا در اواخر مارس ۲۰۲۲ صورت می‌گیرد.,"دفتر نخست وزیری استرالیا امروز (جمعه) اعلام کرد، دولت کانبرا متعهد به پشتیبانی بیشتر نظامی به اوکراین شامل تحویل بیش از ۲۰ خودروی زرهی بوش‌مستر و تامین تسلیحات ضد زرهی و سایر تجهیزات به ارزش ۲۶.۵ میلیون دلار شده است.
به گزارش اسپوتنیک، در بیانیه دفتر نخست وزیری استرالیا همچنین آمده است: دولت کانبرا قرار است ۲۰ خودروی زرهی بوش‌مستر از جمله آمبولانس را برای کمک به اوکراین در مواجهه با جنگ روسیه در این کشور هدیه دهد.
تامین این خودروهای زرهی در پی درخواست ولودیمیر زلنسکی، رئیس جمهوری اوکراین برای دریافت کمک نظامی از استرالیا در اواخر مارس ۲۰۲۲ صورت می‌گیرد.
در ادامه بیانیه دفتر نخست وزیری استرالیا همچنین آمده است، دولت کانبرا متعهد شده تا دیگر تجهیزات نظامی را به شکل تسلیحات ضد زرهی و مهمات برای اوکراین تامین کند.
دفتر نخست وزیری استرالیا همچنین اعلام کرد: این بسته ۲۶.۵ میلیون دلاری تسلیحات و مهمات ضد زرهی برای نیروهای مسلح اوکراین، قابلیت‌ها و توانمندی‌های ارائه شده توسط استرالیا را که تاکنون در میدان نبرد ضروری بوده‌اند، بیشتر خواهد کرد.                           ",https://www.asriran.com/003UyD
834036,۱۴۰۱/۰۱/۱۹,اجتماعی ,آخرین وضعیت پروازها پس از گرد و خاک امروز,در پی گرد و خاک ایجاد شده در آسمان ایران، دید برای پروازهای داخلی و خارجی کمتر شد اما تاثیری در لغو این پروازها نداشت، چرا که با وجود این شرایط، همچنان دید بیش از دو تا سه کیلومتر است.,"سرپرست معاونت هوانوردی و امور بین الملل سازمان هواپیمایی کشوری اعلام کرد: در پی گرد و خاک ایجاد شده امروز در آسمان کشور، پروازی لغو نشده چرا که دید کافی وجود دارد اما مسافران قبل از عزیمت به فرودگاه، حتما از آخرین وضعیت پروازشان مطمئن شوند.
حسن خوشخو در گفت‌وگو با ایسنا اظهارکرد: در پی گرد و خاک ایجاد شده در آسمان ایران، دید برای پروازهای داخلی و خارجی کمتر شد اما تاثیری در لغو این پروازها نداشت، چرا که با وجود این شرایط، همچنان دید بیش از دو تا سه کیلومتر است.
وی افزود: گر چه تصمیم‌گیری در این زمینه برای هر یک از شرکت‌های هواپیمایی بر اساس پروتکل‌های خودشان متفاوت است و از نظر ایمنی پرواز و مسافر دید کافی برای نشست و برخاست هواپیما وجود دارد و به نظر نمی‌رسد مشکلی در این زمینه به وجود بیاید.
سرپرست معاونت هوانوردی و امور بین الملل سازمان هواپیمایی کشوری با بیان اینکه بر اساس پیش‌بینی‌های سازمان هواشناسی گرد و غبار تا سه روز آینده ادامه خواهد داشت و اوج آن امروز خواهد بود، ادامه داد: غلظت گرد و خاک بر اساس گزارش‌های موجود در ساعات اولیه امروز بیشتر بود اما در حال حاضر وضعیت بهتر شده و پیش‌بینی می‌شود در ساعات و روزهای پیش‌رو غلظت کمتر شود.
خوشخو گفت: با توجه به پیش‌بینی‌های سازمان هواشناسی و اینکه ممکن است اتفاق خاصی در این زمینه رخ دهد و دید برای پروازها مناسب نباشد، به همه مسافران توصیه می‌کنیم قبل از عزیمت به فرودگاه حتما از وضعیت پرواز خود مطمئن شوند و با فرودگاه یا شرکت هواپیمایی مورد نظر تماس بگیرند.                           ",https://www.asriran.com/003UyC
834035,۱۴۰۱/۰۱/۱۹,اقتصادی,شرکت مخابرات: هزینه اینترنت مخابرات بر اساس تعرفه‌های ابلاغی سال ۱۳۹۶ محاسبه می‌شود,شرکت مخابرات ایران بر اساس توجه به حقوق مشتریان، تفکیک ترافیک داخلی و بین‌المللی و رعایت مصرف منصفانه، تعرفه‌های خود را در حوزه دسترسی ارتباطات ثابت و در راستای اجرای مصوبه ۲۶۶ سازمان تنظیم مقررات و ارتباطات رادیویی در جهت بهبود کیفیت خدمات عرضه می‌کند.,"شرکت مخابرات ایران اعلام کرد تعرفه‌های اینترنت این شرکت براساس تعرفه‌های ابلاغی سازمان تنظیم مقررات در سال ۱۳۹۶ است و هیچ‌گونه افزایشی در سال‌های اخیر صورت نگرفته است.
به گزارش ایسنا، موضوع ثابت ماندن هزینه بسته‌های اینترنتی و حتی تعرفه اینترنت ثابت اگرچه از سوی محمدجواد آذری جهرمی -وزیر سابق ارتباطات و فناوری اطلاعات- به‌عنوان یکی از دستاوردهای دولت دوازدهم مطرح بود و او بارها عنوان کرده بود که هزینه خدمات ICT باید متناسب با جیب مردم باشد، اما از زمانی که عیسی زارع‌پور در جایگاه وزارت قرار گرفته، به این موضوع اشاره کرده که ثابت ماندن تعرفه‌ها، امکان توسعه را سلب کرده است.
با وجود این، به دلیل منع قانونی در بودجه ۱۴۰۰، امکان افزایش تعرفه از سوی اپراتورها وجود نداشت، موضوعی که زارع‌پور و معاونانش بارها به آن اشاره کردند، وزیر ارتباطات و فناوری اطلاعات در این زمینه با اشاره به تدوین لایحه بودجه سال ۱۴۰۱، از نمایندگان مجلس شورای اسلامی در خواست کرد که عدم امکان اصلاح تعرفه‌ها که در لایحه بودجه ۱۴۰۰ مطرح بود، در بودجه ۱۴۰۱ تکرار نشود.
به اعتقاد زارع‌پور، نیاز بیش از گذشته شده و هزینه‌ها به‌شدت افزایش پیدا کرده و طبیعتا وقتی درآمد ثابت بماند یا حتی کاهش پیدا کند، توسعه مشکل پیدا می‌کند، در حالی که حوزه ارتباطات باید مسیر تخصصی و طبیعی خود را طی کند و وضعیت ارتباطات از چیزی که هر روز کیفیتش کاهش پیدا می‌کند، تغییر کند. البته وزیر ارتباطات به این موضوع هم تاکید داشت که اپراتورها، بدون هماهنگی با رگولاتوری، حق افزایش تعرفه را ندارند.
هزینه اینترنت مخابرات بر اساس تعرفه‌های ابلاغی سال ۱۳۹۶ محاسبه می‌شود
در این راستا شرکت مخابرات ایران، محمدرضا بیدخام -مدیرکل ارتباطات و امور بین‌الملل شرکت مخابرات ایران- در پاسخ به اخبار منتشرشده مبنی‌بر افزایش دو برابری قیمت بسته‌های اینترنت برخی از اپراتورهای اینترنتی ازجمله شرکت مخابرات، با بیان اینکه تعرفه‌های اینترنت شرکت مخابرات ایران براساس تعرفه‌های ابلاغی سازمان تنظیم مقررات در سال ۱۳۹۶ است و هیچگونه افزایشی در سال‌های اخیر صورت نگرفته، اظهار کرد: با توجه به افزایش شدید قیمت تمام‌شده سرویس‌های ارتباطی هنوز تعرفه جدیدی به شرکت مخابرات ایران ابلاغ نشده است و این شرکت هیچ‌گونه افزایشی دراین خصوص نداشته و هزینه اینترنت را همچنان بر اساس تعرفه‌های ابلاغی گذشته محاسبه می‌کند.
وی افزود: شرکت مخابرات ایران بر اساس توجه به حقوق مشتریان، تفکیک ترافیک داخلی و بین‌المللی و رعایت مصرف منصفانه، تعرفه‌های خود را در حوزه دسترسی ارتباطات ثابت و در راستای اجرای مصوبه ۲۶۶ سازمان تنظیم مقررات و ارتباطات رادیویی در جهت بهبود کیفیت خدمات عرضه می‌کند.
مدیرکل ارتباطات و امور بین‌الملل شرکت مخابرات ایران با بیان اینکه شرکت مخابرات ایران، اینترنت پرسرعت ثابت را با زیرساخت سیم مسی و فیبر نوری به‌صورت DSL ،‌VDSL و FTTH در اختیار مشترکان این شرکت قرار می‌دهد، افزود: تعرفه‌های اینترنت مخابرات در سایت شرکت مخابرات ایران براساس مصوبات ابلاغی (tci.ir) قابل مشاهده است.
بیدخام اظهار کرد: سازمان تنظیم مقررات و ارتباطات رادیویی، یک نهاد قانونی است که تمامی تعرفه‌های اپراتورها از جمله شرکت مخابرات ایران را رصد و موارد مغایر با قوانین تعیین‌شده را اعلام می‌کند و چنانچه بخواهد تعرفه‌های جدیدی با توجه به افزایش تورم و ضرورت توسعه شبکه برای ارایه خدمات بهتر به شرکت مخابرات ایران ابلاغ کند، بعد از طی فرایندهای قانونی اقدام خواهد کرد. طبیعتا، شرکت مخابرات ایران هم مجری قوانین خواهد بود.                           ",https://www.asriran.com/003UyB
834032,۱۴۰۱/۰۱/۱۹,اجتماعی ,دستگیری راهزنان مرز شلمچه,امروز پنج نفر متهم در این خصوص دستگیر و جهت تکمیل تحقیقات تحویل پلیس آگاهی شدند.,"دادستان عمومی و انقلاب خرمشهر از دستگیری پنج نفر از متهمان راهزنی در مرز شلمچه خبر داد.
فاخر باوی اظهار کرد: به دنبال انتشار تصاویری از راهزنی در مرز شلمچه از کامیون‌های باری سبزی و صیفی‌جات، دستورات قضایی برای شناسایی و دستگیری متهمان صادر شد.
به گزارش ایسنا به نقل از دادگستری خوزستان، وی افزود: امروز پنج نفر متهم در این خصوص دستگیر و جهت تکمیل تحقیقات تحویل پلیس آگاهی شدند.
باوی گفت: خودروی پژو مورد استفاده در این سرقت‌ها نیز کشف و توقیف شد.                           ",https://www.asriran.com/003Uy8
834031,۱۴۰۱/۰۱/۱۹,بین الملل,بحران اوکراین/ رکورد کم‌سابقه قیمت جهانی مواد غذایی,اوکراین یکی از تولیدکنندگان عمده غلات دنیا محسوب می‌شود و نهادهای ناظر پیش‌تر هم نسبت به تبعات این جنگ هشدار داده بودند.,"فائو می گوید جنگ در اوکراین، قیمت‌های جهانی مواد غذایی را به بالاترین سطح تا این زمان رسانده است.
به گزارش ایرنا، سازمان خواربار و کشاورزی ملل متحد (فائو) روز جمعه اعلام کرد که به دلیل جنگ در اوکراین و شوک ناشی از آن به بازارهای غلات و روغن نباتی، قیمت‌های جهانی مواد غذایی در ماه مارس به «بالاترین سطح رکورد» خود رسیده است.
اوکراین یکی از تولیدکنندگان عمده غلات دنیا محسوب می‌شود و نهادهای ناظر پیش‌تر هم نسبت به تبعات این جنگ هشدار داده بودند.
 تازه ترین اخبار از اوکراین حاکی است؛ اورزولا فن درلاین رئیس کمیسیون اتحادیه اروپا به‌ همراه جوسپ بورل مسئول سیاست خارجی اتحادیه در راه سفر به کی‌یف هستند. هدف اصلی این دو از این سفر حمایت از اوکراین در مواجهه با تهاجم روسیه است.                           ",https://www.asriran.com/003Uy7
834030,۱۴۰۱/۰۱/۱۹,بین الملل,اروپا حدود ۳۰ میلیارد یورو از دارایی‌های روسیه و بلاروس را مسدود کرد,طبق آمار و اطلاعات منتشر شده از سوی کمیسیون اروپا که گفته می‌شود تنها بخشی از اطلاعات است، به عنوان نمونه دارایی‌هایی نظیر قایق‌های تفریحی، بالگرد و املاک و مستغلات و همچنین آثار هنری به ارزشی بیش از ۶.۷ میلیارد یورو توقیف شده است.,"کشورهای عضو اتحادیه اروپا تاکنون در مجموع بیش از ۲۹.۵ میلیارد یورو از دارایی‌های اتباع روسیه و بلاروس را در چارچوب تحریم‌های وضع شده علیه این دو کشور به‌دلیل جنگ اوکراین، بلوکه کرده اند.
به گزارش ایرنا، طبق آمار و اطلاعات منتشر شده از سوی کمیسیون اروپا که گفته می‌شود تنها بخشی از اطلاعات است، به عنوان نمونه دارایی‌هایی نظیر قایق‌های تفریحی، بالگرد و املاک و مستغلات و همچنین آثار هنری به ارزشی بیش از ۶.۷ میلیارد یورو توقیف شده است.
کمیسیون اروپا از کشورهای عضو خواسته تا تدابیر تحریمی که در سطح ملی علیه روسیه اتخاذ کرده‌اند و همچنین کلیه اطلاعات و جزئیات مربوط به آن‌ها را به اطلاع بروکسل برسانند.
همزمان با رای مجمع عمومی سازمان ملل متحد مبنی بر تعلیق عضویت روسیه در شورای حقوق بشر و عزم بروکسل بر وضع تحریم‌های جدید علیه کرملین، رئیس کمیسیون اروپا همراه با مسوول سیاست خارجی اتحادیه به سمت کی‌یف، پایتخت اوکراین حرکت کردند.
این درحالی است که گفته می‌شود نیروهای روسیه از شمال اوکراین نیز عقب‌نشینی کرده‌اند تا تمرکز اصلی خود را بر کنترل مناطق شرقی قرار دهند. مقامات اوکراینی روز گذشته از ساکنان این مناطق خواسته بودند که خانه و کاشانه خود را برای رسیدن به یک مکان امن فورا ترک کنند.
دیمیتری پسکوف سخنگوی کرملین با اذعان بر اینکه میزان تلفات و خسارات وارده به ارتش روسیه در این مدت قابل توجه بوده است، از آن با عنوان «تراژدی عظیم» یاد کرد.
ولودیمیر زلنسکی رئیس جمهوری اوکراین نیز خواستار کمک تسلیحاتی غرب برای مقابله با تهاجم روسیه شده است. دبیرکل ناتو در نشست بروکسل با تاکید بر حمایت از اوکراین، گزینه ارسال تسلیحات سنگین‌تر به کی‌یف را مطرح کرده است.
اتحادیه اروپا همچنین می‌گوید، دو دختر بزرگسال ولادیمیر پوتین رئیس جمهوری روسیه را به فهرست تحریم‌های این کشور می‌افزاید.
پیش‌تر واشنگتن در اقدامی مشابه فرزندان پوتین را تحریم کرده بود.
دو مقام اتحادیه اروپا به خبرگزاری آسوشیتدپرس گفتند که این تحریم‌ها شامل مسدود شدن دارایی‌ها و محدودیت در سفرهای کاترینا تیخونووا و ماریا ورونتسوا، دو دختر ولادیمیر پوتین خواهد بود.                           ",https://www.asriran.com/003Uy6
834029,۱۴۰۱/۰۱/۱۹,اجتماعی ,آلودگی هوای امروز تهران (عکس),کاهش کیفیت هوا و انباشت آلاینده های جوی بویژه ذرات معلق طی امروز(جمعه ۱۹ فروردین۱۴۰۱ )وضعیت آلودگی هوا در تهران را در حالت هشدار نارنجی قرار داده است.,منبع: ایرنا                           ,https://www.asriran.com/003Uy5
834028,۱۴۰۱/۰۱/۱۹,اجتماعی ,جاده چالوس بازگشایی شد,محورهای شمالی دارای وزش باد و گرد و خاک بوده و وزش باد و گرد و خاک در برخی از محورهای استان های قزوین، البرز، تهران، قم و مرکزی گزارش شده است.,"محور چالوس که به دلیل ریزش سنگ مسدود شده بود بازگشایی شد.
به گزارش ایرنا، مرکز اطلاعات و کنترل ترافیک پلیس راهور کشور روز جمعه اعلام کرد: محور چالوس، محدوده سیاه بیشه که به علت ریزش کوه مسدود شده بود ، بازگشایی شد.
همچنین براساس اعلام این مرکز تردد روان در محورهای هراز، فیروزکوه، آزادراه تهران - شمال و آزادراه قزوین - رشت (رفت و برگشت) جریان دارد.
محورهای شمالی دارای وزش باد و گرد و خاک بوده و وزش باد و گرد و خاک در برخی از محورهای استان های قزوین، البرز، تهران، قم و مرکزی گزارش شده است.
سازمان هواشناسی هم امروز (جمعه ۱۹ فروردین) در هشدار سطح نارنجی از وزش باد شدید و خیزش گرد وخاک برای تهران، قم، البرز و شماری استان دیگر خبر داد و توصیه کرد: مردم از سفر در جاده‌ها و مسیرهای شن‌خیز و همچنین تردد و پارک خودرو در اطراف درختان فرسوده خودداری کنند.
همچنین به منظور تصمیم گیری تعطیلی ادارات و مراکز آموزشی تهران قرار است از ساعت ۱۷ امروز جلسه کمیته اضطرار آلودگی هوا در محل استانداری تهران برگزار شود.                           ",https://www.asriran.com/003Uy4
834027,۱۴۰۱/۰۱/۱۹,سیاسی,علم الهدی: این دشمن آدم‌کش حرم امام رضا(ع) همان فضای مجازی و جریان رسانه‌ای است/ امروز به تعداد گوشی‌های هوشمند، رسانه آزاد و باز داریم و هیچکس هم جلودارشان نیست/ مجلس، چرا این قدر معطل هستید؟,دشمن قرار است چه کند که شما به فکر مقابله با جریان ولنگار رسانه‌ای باشید؟,"علم‌الهدی نماینده ولی فقیه در خراسان رضوی گفت: در عرصه‌های امنیتی نیروهای بصیر ما ایستاده‌اند و در عرصه‌های دیگر دروازه مملکت باز است؛ این دشمن آدم‌کش حرم امام رضا(ع) همان دشمن ستمگر فضای مجازی و جریان رسانه‌ای است؛ امروز متاسفانه به تعداد گوشی‌های هوشمند؛ رسانه آزاد و باز داریم که تولید و بازنشر پیام می‌کنند و هیچکس هم جلودارشان نیست.
به گزارش ایلنا؛ سیداحمد علم‌الهدی ظهر امروز در خطبه‌های نماز جمعه مشهد اظهار‌داشت: کلام ما در خطبه اول در موضوع تقوای عملی بود و بزرگترین راه اجرا و تمرین تقوای عملی، روزه است.
 نماینده ولی فقیه در خراسان رضوی با اشاره به اینکه قرآن کریم نیز بر این مهم تاکید دارد افزود: بخش کمی از تقوای عملی، ایجابی و اثباتی است و بخش عمده آن در «ترک» و به ویژه ترک گناه و نافرمانی است.
علم‌الهدی بیان کرد: روزه تمرین ترک کردن است؛ تمام روزه تمرین می‌کند تا انسان در ترک کردن متبحر شود.
امام جمعه مشهدمقدس بیان کرد: در 100 سال اخیر به حرم منور رضوی بارها جسارت شد؛ توپ‌بندی رضاخان به این گنبد مطهر؛ کشتار فرزند ملعون رضاخان در حرم منور؛ کشتار بی‌رحمانه ناشی از انفجار روز عاشورا در حرم رضوی و اخیرا نیز جسارتی صورت گرفت و سه نفر از عزیزترین عزیزان روحانیت در حرم رضوی به خاک و خون کشیده شدند.
علم‌الهدی افزود: هتک حرمت برای ما سنگین‌ترین مصیبت است؛ دو عزیزی که به شهادت رسیدند به مدارج عالیه شهادت نائل شدند؛ رسانه‌های دشمن می‌خواهند بگویند روحانیت از چشم مردم افتاده اما این عواطف ارزشمند در تشییع این روحانیون ارزشمند تمام این اباطیل را نقش بر آب می‌کند.
وی گفت: گاهی اوقات این عواطف سرشار سبب برخی قضاوت‌ها نیز می‌شود؛ مطالبه امنیت حرم و اعتراضی که برخی دارند مطالبه به حقی است اما باید توجه داشت که در این مسئله نه حریم آستان قدس و نه خدام، کوتاهی صورت ندادند؛ در این حادثه قاتل با کمترین فرصت توسط نیروهای حفاظتی و مردم دستگیر شد. با یک حرکت مردمی و یک فعالیت مجاهدانه که جریان حفاظت صورت داد.
امام جمعه مشهدمقدس عنوان کرد: چندین سال است که حریم امام رضا(ع) مورد تهدید جریان تکفیری است اما امنیت حرم تامین شده؛ در مقابل یک حادثه نسبت به آنچه در گذشته صورت گرفته بایستی زبان تشکر داشته باشیم. مطالبه امنیت حرم؛ مطالبه حقی است و ناشی از احساس دینی شماست اما آستان قدس و خدمه حرم کوتاهی نداشتند و با همدستی اینها قاتل باشقاوت دستگیر شد.
وی خاطرنشان کرد: در این جریان، تولیت آستان قدس از همه دغدغه‌مندتر مسائل را دنبال کردند؛ عزیزان ما در عرصه حفاظت چندین سال است با کوچک‌ترین حرکت ناامنی اجازه نداده‌اند رخ دهد.
علم‌الهدی گفت: در عرصه محرومیت زدایی پهنه‌های مختلف حاشیه شهر فعال هستند و با اشراف و مدیریت یک مسئول پهنه اقداماتی صورت می‌گیرد و شهید دارایی مسئول یک پهنه بود و تمام این عرصه‌ها مسئولیتش با شهید اصلانی بود که هر دو روز و شب نداشتند.
وی افزود: در عرصه مواساتی که مقام معظم رهبری دستور داده بودند این دو شهید افسران فعال بودند. قدردانی از روحانیت خیر و خدوم و فعال و جهادگر و انقلابی از سوی مردم صورت گرفت.
امام جمعه مشهد تصریح کرد: دشمن در دشمنی خود پای همه چیز ایستاده و جریان تکفیری؛ پیاده‌نظام آمریکایی است و برحسب اعتراف وزیر خارجه اسبق آمریکا تاسیس شده‌اند تا پیاده نظام آمریکا در منطقه باشند و فساد و جنایت کنند.
وی افزود: دشمن در دشمنی خود جدی است. از قصد این جنایت را در حرم رضوی صورت دادند تا دشمنی خود با اهل بیت(ع) را نشان دهند اما آنچه در مقابل دشمن، سد ایجاد کرده مسئله ولایت‌مداری مردم است.
علم‌الهدی افزود: در عرصه‌های امنیتی نیروهای بصیر ما ایستاده‌اند و در عرصه‌های دیگر دروازه مملکت باز است؛ این دشمن آدم‌کش حرم امام رضا(ع) همان دشمن ستمگر فضای مجازی و جریان رسانه‌ای است؛ امروز متاسفانه به تعداد گوشی‌های هوشمند؛ رسانه آزاد و باز داریم که تولید و بازنشر پیام می‌کنند و هیچکس هم جلودارشان نیست.
وی افزود: شما که قدرت تولید پیام دارید؛ جهاد تبیین را جدی بگیرید؛ جهاد تبیین فقط مختص من طلبه نیست؛ مال شماست؛ فرمان جهاد همگانی است. شما مسئول هستی و باید در عرصه این جهاد؛ فعالانه و مجاهدانه وارد شوید. اگر صورت ندهید برخلاف جهاد واجب عمل کرده‌اید.
علم‌الهدی تصریح کرد: پیام دیگر برای مجلس و مسئولان است؛ شورای عالی فضای مجازی چندین سال است تشکیل شده اما آفتابه؛ لگن هفت دست؛ شام و ناهار هیچی... شورای عالی فضای مجازی چه می‌کند؟
مجلس هم هر روز یک افسانه درست می‌کند؛ یک روز طرح صیانت؛ یک روز طرح تنظیم‌گرایی؛ چرا این قدر معطل هستید؟ دشمن قرار است چه کند که شما به فکر مقابله با جریان ولنگار رسانه‌ای باشید؟ جوابی برای خدا دارید؟ رویتان می‌شود امام زمان(عج) را صدا بزنید؟
                            ",https://www.asriran.com/003Uy3
834026,۱۴۰۱/۰۱/۱۹,فناوری و IT,"اولین پرواز ""کاملا خصوصی"" به ایستگاه فضایی امروز انجام می‌شود","""لوپز-الگریا"" که ماموریت مشترک شرکت اسپیس‌ایکس و آکسیوم اسپیس را به سمت ایستگاه فضایی بین‌المللی فرماندهی ،می‌گوید: این سفر اصلا یک سفر توریستی نیست.","چهار مسافر شرکت‌های فضایی اسپیس‌ایکس و آکسیوم اسپیس امروز برای اقامتی هشت روزه به ایستگاه فضایی بین‌المللی سفر می‌کنند.
به گزارش ایسنا، امروز، هشتم آوریل، شرکت اسپیس‌ایکس چهار شهروند را طی سفری تجاری موسوم به Ax-1 به ایستگاه فضایی بین‌المللی می‌رساند.
خدمه این ماموریت که به طور کلی ۱۰ روز به طول خواهد انجامید، شامل فضانورد سابق ناسا ""مایکل لوپز-الگریا"" (Michael López-Alegría) و ""لری کانر"" (Larry Connor)، ""مارک پتی"" (Mark Pathy) و ""ایتان استیبه"" (Eytan Stibbe) هستند.
در ابتدا قرار بود این سفر روز ۳ آوریل صورت گیرد، اما آزمایش ""تمرین لباس خیس"" موشک غول‌ پیکر ناسا آن را به تعویق انداخته و به روز ششم آوریل موکول کرد.
از آن جا که سکوی پرتاب موشک ناسا و موشک اسپیس‌ایکس هر دو در مرکز فضایی کندی و در کنار یکدیگر قرار دارند، امکان انجام همزمان این دو ماموریت وجود ندارد.
ماموریت Ax-1 به دنبال بروز مشکلی در آزمایش ناسا و به تعویق افتادن آن، به روز هشتم آوریل موکول شد.
اگرچه آزمایش ناسا هنوز به طور کامل انجام نگرفته؛ اما این آژانس فضایی چندی پیش اعلام کرد که آزمایش خود را به زمانی پس از پرتاب موشک اسپیس‌ایکس موکول می‌کند.
اولین پرواز ""کاملا خصوصی"" به ایستگاه فضایی امروز انجام می‌شود
مایکل لوپز-الگریا در سال ۲۰۰۷

به تازگی فضانورد سابق ناسا ""مایکل لوپز-الگریا"" اعلام کرده که از نظر او این ماموریت یک سفر توریستی نیست.
""لوپز-الگریا"" که ماموریت مشترک شرکت اسپیس‌ایکس و آکسیوم اسپیس را به سمت ایستگاه فضایی بین‌المللی فرماندهی ،می‌گوید: این سفر اصلا یک سفر توریستی نیست.
او برای این ماموریت ۱۰ روزه دستمزد دریافت خواهد کرد، در حالی که سه مسافر دیگر این ماموریت حدود ۵۵ میلیون دلار برای این سفر هزینه پرداخت کرده‌اند.
""لوپز-الگریا"" می‌گوید: چنین سفرهایی اغلب ""توریسم فضایی"" نامیده می‌شوند. اما این یک کار واقعی است و به آمادگی زیادی نیاز دارد و من فکر نمی‌کنم آرامش‌بخش باشد.
وی افزود:‌ Ax-1 مانند یک ماموریت ناسا به ایستگاه فضایی بین‌المللی است و من به هیچ وجه آن را با یک ماجراجویی تفریحی و توریستی برابر نمی‌دانم.
در یک کنفرانس مطبوعاتی پیش از پرتاب در روز اول آوریل ""پگی ویتسون"" (Peggy Whitson) که اکنون مدیر پروازهای فضایی دارای خدمه آکسیوم اسپیس‌ است، اعلام کرده بود که خدمه به خوبی آموزش دیده‌اند و صدها ساعت را صرف آماده‌ شدن برای این پرواز کرده‌اند.
به گفته‌ی ""لری کانر"" (Larry Connor)، خلبان ماموریت Ax-۱1، ‌ خدمه آموزش را بیش از یک سال قبل از پرواز آغاز کرده‌ و بسته به نقششان، بین ۷۵۰ تا بیش از ۱۰۰۰ ساعت را صرف آموزش کرده‌اند.
""کانر"" افزود: ما ۲۵ آزمایش مختلف انجام خواهیم داد که شامل بیش از ۱۰۰ ساعت تحقیق در طول هشت روز اقامت در ایستگاه فضایی خواهد بود.
به ترتیب از راست: ""ایتان استیبه""، ""مارک پتی""، ""لری کانر"" و ""مایکل لوپز-الگریا""

این مسافران سوار بر موشک کپسول کرو-دراگون موشک فالکون ۹ اسپیس‌ایکس در ساعت ۱۱:۱۷ به وقت منطقه زمانی شرقی (۱۹:۴۷ به وقت تهران) از پایگاه فضایی کندی ناسا به فضا خواهند رفت و اگر همه‌چیز طبق برنامه پیش برود، کپسول کرو-دراگون اسپیس‌ایکس به همراه خدمه خود در روز شنبه، نهم آوریل در ساعت ۷:۳۰ به وقت منطقه زمانی شرقی(۱۶:۰۰ به وقت تهران) به ایستگاه فضایی خواهد رسید.
در حال حاضر هفت فضانورد حرفه‌ای در ایستگاه فضایی بین‌المللی حضور دارند که شامل سه فضانورد آمریکایی از جمله ""راجا چاری""(Raja Chari)، ""کایلا بارون""(Kayla Barron) و ""توماس مارشبرن"" (Tom Marshburn)، ""ماتیاس ماورر""(Matthias Maurer) آلمانی و سه فضانورد روسی با نام‌های ""سرگئی کورساکوف""(Sergey Korsakov)، ""اولگ آرتمیف""(Oleg Artemyev) و ""دنیس ماتویف""(Denis Matveev) می‌شود و ""کیل لیندگرن""(Kjell Lindgren)، ""رابرت هاینز""(Robert Hines) و ""جسیکا واتکینز""(Jessica Watkins) به همراه ""سامانتا کریستوفورتی""(Samantha Cristoforetti) ایتالیایی از آژانس فضایی اروپا اواخر این ماه در ماموریتی جدید جایگزین فضانوردان آمریکایی خواهند شد.

تا همین اواخر، اصطلاح ""فضانورد"" تعریف خاص و محدودی داشت. اما امروزه تنها شرکت‌های فضایی دولتی نیستند که می‌توانند انسان‌ها را به فضا بفرستند، بلکه شرکت‌های خصوصی نیز پا به این عرصه گذاشته‌اند.
شرکت‌هایی مثل اسپیس‌ایکس، ویرجین گلکتیک و بلو اوریجین گردشگری فضایی را آغاز کرده‌اند و Ax-1 اولین ماموریت کاملا خصوصی خواهد بود که به ایستگاه فضایی بین‌المللی می‌رود.                           ",https://www.asriran.com/003Uy2
834025,۱۴۰۱/۰۱/۱۹,علمی,دانشمندان سلول‌های پوست انسان را ۳۰ سال جوان‌تر کردند,"دکتر ""دیلجیت گیل"": نتایج مطالعه نشان‌دهنده گام بزرگی در درک برنامه‌ریزی مجدد سلولی است. ما نشان دادیم که می‌توان سلول‌ها را بدون آنکه عملکردشان را از دست بدهند، جوان‌سازی کرد و به نظر می‌رسد این فرآیند، برخی از عملکردهای از دست رفته را به سلول‌های پیر باز می‌گرداند","دانشمندان مؤسسه بابراهام (Babraham) بریتانیا از طریق آزمایش یک روش بسیار امیدوارکننده ضد پیری، موفق به ارائه راهی جدید برای معکوس کردن ساعت زیستی سلول‌های پوست انسان شدند.
به گزارش ایسنا و به نقل از نیواطلس، سلول‌های تغییریافته عملکردی مشابه سلول‌های ۳۰ سال جوان‌تر داشتند، در حالی که همچنان قادر به انجام عملکردهای تخصصی بودند که در طول زمان توانایی انجام آن‌ها را کسب کرده بودند. این موضوع نشان‌دهنده پیشرفتی قابل توجه در این زمینه است.
در سال ۲۰۱۲، ""شینیا یاماناکا"" (Shinya Yamanaka)، محقق ژاپنی موفق به دریافت جایزه نوبل پزشکی برای کار بر روی برنامه‌نویسی مجدد سلول‌ها شد.
این سلول‌ها کار خود را به عنوان سلول‌های بالغ آغاز می‌کنند و سپس در معرض چهار مولکول به نام فاکتورهای یاماناکا (Yamanaka factors) قرار می‌گیرند که آن‌ها را به حالت نابالغ بازمی‌گرداند.
از این مرحله به بعد، سلول‌های بنیادی می‌توانند از نظر تئوری به هر سلولی در بدن تبدیل شوند.
دانشمندان از این پتانسیل در روش‌های جالب‌ زیادی از جمله کاشت این سلول‌ها در خرگوش برای بازیابی بینایی، رفع کمبود دوپامین در مدل‌های حیوانی بیماری پارکینسون و ترمیم عضلات آسیب‌دیده قلب خوک‌ها استفاده کرده‌اند.
فرآیند برنامه‌ریزی مجدد سلول‌ها شامل قرار دادن سلول‌ها در معرض فاکتورهای یاماناکا برای حدود ۵۰ روز است، اما اکنون دانشمندان مؤسسه بابراهام دریافته‌اند که کوتاه‌ کردن زمان این فرآیند ممکن است مزایای قابل توجهی به همراه داشته باشد.
زمانی که سلول‌ها تحت برنامه‌ریزی مجدد قرار می‌گیرند، برخی از قابلیت‌های تخصصی که از طریق بلوغ به دست آورده‌اند را از دست می‌دهند.
در مورد سلول‌های پوست این قابلیت‌ها شامل تولید کلاژن برای استفاده در تاندون‌ها، رباط‌ها، استخوان‌ها و بهبود زخم است.
دانشمندان می‌خواستند این سلول‌ها را به سنین جوانی بازگردانند، درحالی که هویت آن‌ها به طور کامل از بین نمی‌رود.  
روش جدید این تیم ""برنامه‌ریزی مجدد گذرای مرحله بلوغ"" (maturation phase transient reprogramming) نام گرفته است و در آن، سلول‌ها تنها به مدت ۱۳ روز در معرض فاکتورهای یاماناکا قرار می‌گیرند.
مشخص شد که این فرآیند تغییرات مربوط به سن و هویت را تنها به طور موقت از بین می‌برد و با رشد این سلول‌های جوانسازی شده در شرایط طبیعی، آن‌ها دوباره ویژگی‌های سلول پوست را به دست می‌آورند.
این موضوع یکی از مشکلات در این زمینه تحقیقاتی را حل می‌کند؛ زیرا اگرچه سلول‌های بنیادی از نظر تئوری می‌توانند به هر نوع سلولی در بدن تبدیل شوند، اما ایجاد شرایطی قابل اطمینان که در آن سلول بنیادی به سلول خاص مورد نظر تبدیل شود، کار دشواری بوده است.
دانشمندان با بررسی نشانگرهای شیمیایی که ساعت زیستی و مولکول‌های بیان شده توسط سلول را ایجاد می‌کنند، ‌تایید کردند که این سلول‌های برنامه‌ریزی شده ۳۰ سال جوان‌تر شده‌اند.
این سلول‌ها کلاژن بیشتری تولید می‌کنند و عملکرد مؤثرتری در بهبود زخم داشتند.
 دکتر ""دیلجیت گیل"" (Diljeet Gill)، نویسنده این مطالعه می‌گوید: نتایج ما نشان‌دهنده گام بزرگی در درک برنامه‌ریزی مجدد سلولی است. ما نشان دادیم که می‌توان سلول‌ها را بدون آنکه عملکردشان را از دست بدهند، جوان‌سازی کرد و به نظر می‌رسد این فرآیند، برخی از عملکردهای از دست رفته را به سلول‌های پیر باز می‌گرداند.
دانشمندان همچنین دریافتند که این روش اثرات ضدپیری بر ژن‌های مرتبط با آلزایمر و آب مروارید دارد.
این تحقیق در مجله eLife منتشر شده است.                           ",https://www.asriran.com/003Uy1
833206,۱۴۰۱/۰۱/۱۹,بین الملل,جشنواره لیموی فرانسه (عکس)/ مقامات به دنبال احیای صنعت لیمو کاری,ورود گردشگران زمستانی بریتانیایی در قرن نوزدهم به جنوب غربی فرانسه باعث ساخت و ساز  هتل‌ و ویلاهای بیشتر در زمین‌های حاصلخیز مرکبات شد.,"شهر ساحلی مانتون (منتون) فرانسه زمانی برترین منطقه کشت لیمو در تمام اروپا محسوب می‌شد اما اینک کشت این محصول این منطقه پس از قرن‌ها کاهش شدیدی نشان داده است.
به گزارش عصرایران، تولیدکنندگان لیمو در منطقه منتون به دنبال پتانسیل مجدد کاشت این محصول هستند.
بی بی سی نوشت: اگر می‌خواهید میزان وابستگی مردم منتون به لیموی محبوب خود را بسنجید، بیشتر از این فکر نکنید و به سراغ افسانه ورود لیموی بهشتی حضرت حوا به منطقه ساحلی  ""فرنچ ریوریرا"" فرانسه بروید.
براساس این افسانه حضرت ""حوا"" پس از اخراج از باغ ""عدن"" لیمویی گلچین کرد تا در سفر با خود ببرد. حضرت ""آدم"" با ترس از محکومیت ابدی، ملتمسانه از حوا خواست تا لیمو را دور بیاندزد.
براساس این داستان و افسانه حوا نیز لیمو را در جایی با انتخاب خود رها کرد.
حوا منتون را در خلیج درخشان ""کاراوان"" پیدا و انتخاب کرد. در این منطقه کوه‌های آلپ به اندازه کافی از آب فاصله دارند و تراز شیب‌های غربی و شرقی این کوه‌ها شرایط فوق‌العاده‌ای برای کشت لیمو فرآهم می آورد.
در حالیکه تائید این افسانه مانند هزاران افسانه دیگر در جهان غیرممکن است، نماد لیموی بهشتی در باور عامه و فولکلور این شهر ساحلی 30 هزار نفری گنجانده شده است.
انتخاب طرح و اسامی مرتبط با لیمو در این شهر برای بسیاری از مشاغل منطقی به نظر می‌رسد و خط اتوبوس شهر ""پوست لیمو ترش"" نام دارد.
مردم این شهر تا پیش از شروع کرونا، هرساله در ماه بهمن جشنواره‌ای در تجلیل از محصول پربرکت و خوش طمع و عطر لیمو  خود برگزار می‌کردند و فرهنگ رشد مرکبات به ویژه لیموی منتون را جشن می‌گرفتند. اما جشنواره سال جاری با ماه ها تاخیر به خاطر شیوع ویروس کرونا در بهار سال جاری برگزار شد.
جمعیت شهر در طول جشنواره مرکبات "" Fête du Citron"" دو برابر می‌شود. 
تولیدکنندگان دوباره به ظرفیت تولید لیموی مانتون چشم دوخته اند/ عکس: Anna Muckerman

لیموی منتون از نظر طعم ملایم، اندازه و پوست ناصافش با انواع  ""کورسیکایی"" (یکی از جزایر فرانسه)، اسپانیایی و ایتالیایی متفاوت است.
جذابیت این جشنواره در سازه های لیمویی- پرتقالی آن است که با نوارهای پلاستیکی، یا چارچوب‌های سیمی شکل ساخته شده اند. این سازه‌های پرتقالی-لیمویی مطابق با موضوع سال جشنواره ساخته می شوند.
پس از دو سال کنسلی به دلیل شیوع ویروس کرونا، جشنواره 2022 لیموی مانتون در اوایل بهار با انواع برنامه‌های با شکوه اپرا و رقص برگزار شد.
گروه‌های رقص وموسیقی 6 سازه لیمویی- پرتقالی متحرک را با انواع رقص‌های سامبا، ""کان- کان""، ""هاکا""، ""سالسا"" و.. همراهی کردند. ارتفاع برخی از این سازه‌های مرکبات به 10 می‌رسید.
اجراکنندگان با لباس‌های سنتی از روی سازه‌های متحرک لیمویی، کاغذ رنگی و خردهریزهای تزئینی را روی 15 هزار تماشاگر می‌ریزند. حرکت دستان تماشاگان نشان می‌دهد که از این جشن سیر نمی‌شوند.
در حالیکه شهر منتون غرق در جشن و پایکوپی قدرانی از لیمو و مرکبات است، تپه‌های پلکانی مشرف به شهر واقعیت تلخ دیگری را نشان می‌دهد.
منتون زمانی پیشروترین منطقه لیموکاری اروپا به شمار می‌آمد اما اینک تنها 15 تولیدکننده در آن باقی مانده است. اینک تمام میوه و لیموهایی که برای ساخت سازه و مجسمه‌های لییمویی- پرتقالی جشنواره مصرف می‌شود باید از اسپانیا وارد شوند.
""کریستوف ژینا"" مدیر خدمات فنی- مهندسی شهر منتون در این باره گفت: مرکبات باقی مانده پس از جشنواره با تخفیف به فروش می‌رسد.
تصویری از خوشحالی مردم و نمایش سازه‌های لیمویی- پرتقالی در جشنواره سال 2020 شهر منتون فرانسه/ این جشن در تجلیل از فرهنگ کشت لیموی شهر منتون فرانسه برگزار می‌شود

وی افزود: تولید سالانه لیموی مانتون بین 100 تا 120 تن است و ما برای جشنواره به 150 تا 180 تن لیمو و پرتقال نیاز داریم. بنابراین تولیدات شهر برای برگزاری جشنواره مرکبات آن کافی نیست.
ورای داستان و افسانه‌های مقدس آدم و حوایی و ارتباط آن با لیموی منتون، لیمو در قرن پانزدهم از اسپانیا وارد این منطقه شد.
این محصول به سرعت با آب و هوای معتدل منطقه و ترکیب منحصربه فرد نزدیکی رشته کوهها در کنار اقیانوس سازگار شد.
""دیوید روسو"" مدیر بخش میراث منتون گفت: براساس تخمین‌ها تولید لیموی منتون تا پایان قرن هجدهم به بیش از یک میلیون در سال می‌رسید.
او افزود: در قرن‌های هفدهم، هجدهم و نوزدهم لیمو واقعا ثروت شهر محسوب می‌شود. لیموی این منطقه به آمریکا و روسیه صادر می‌شد و تولید آن در سطح جهانی صورت می گرفت.
در قرن‌های گذشته تولید لیموی منتون در سطح جهانی صورت می‌گرفت.
 

یکی از دلایل زوال لیموی منتون ورود بی‌شمار گردشگران زمستانی بریتانیا به این منطقه در قرن نوزدهم است. در آن زمان هتل‌ها و ویلاهای زیادی در زمین‌های حاصلخیز مرکبات ساخته شد.
 

کاهش و زوال لیموی منتون پس از انقلاب فرانسه آغاز شد. در آن زمان قوانین محافظتی از این محصول در برابر سایر مناطق تولیدکننده لیمو حذف شد.
ضربه دوم در قرن نوزدهم زده شد. در آن زمان ورود گردشگران زمستانی بریتانیایی باعث ساخت و ساز بیشتر هتل‌ها و ویلاها در زمین‌های مورد استفاده مرکبات شد.
اجرای نمایش در جشنواره لیموی شهر منتون سال 20202 فرانسه/ عکس: Anna Muckerman

در دهه 1950 نیز سرماهای غیر معمول نیز بخش زیادی از لیموی منتون را از بین برد.
روسو در این باره گفت: ""یخ زدگی و سرمای شدید فرانسه در دهه 1950 باعث مرگ درختان لیمو ترش شد"". وی افزود:"" در دهه 1980 چندین تولید کننده با تمرکز بر پتانسیل تولید دوباره لیمو، احیا این صنعت را آغاز کردند"".
""Laurent Gannac"" (فرد در تصویر) و پسرش صاحب 750 درخت لیمو و 2.5 هکتار زمین در مانتون هستند/ عکس: Anna Muckerman

 
""لارنت گاناک"" یکی از پرورش دهندگان لیمو در مانتون است. او که اصالتا اهل جنوب غربی فرانسه بود در سال 1988 وارد مانتون شد تا به عنوان یک طراح فضای سبز در این منطقه کار کند. او گفت که هر بار که درختان لیمو را برای مشتریان منطقه می آورد از خود یک سوال را تکرار می‌کرد. ""آیا این لیموی مانتون است؟"".
وی افزود: ""من آموزش و مهارت علمی کشاورزی داشتم اما در باره لیموی منتون چیزی نشنیده بودم"". ""من به مشتریانم می‌گفتم که لیمو را از منتون آورده‌ام و حدس می‌زنم لیموی منتون باشد"".
او در مورد این گونه گیاهی کنجکاو شد و در سال 1991 اولین درخت لیموی منتون خود را کاشت.
سازه هایی با پوشش لیمو و پرتقال در جشنواره لیموی سال جاری شهر منتون فرانسه/ عکس از روی یک گزارش تصویری گرفته شده است

او می گوید در آن زمان تعداد معدودی از تولیدکنندگان باقی مانده لیمو با کنجکاوی این سوال را مطرح کردند که چرا یک فرد جوان به یک محصول به ظاهر قدیمی علاقمند شده است.
امروز گاناک و پسرش دارای 750 درخت لیمو در زمینی به مساحت 2.5 هکتار هستند و هدف آنها رسیدن به شمار 1000 درخت در سه سال آینده است.
اگرچه تولیدات آنها در مقایسه با تولیدکنندگان در اسپانیا و ایتالیا بسیار کم است اما گاناک مفتخر است که خود را اولین فرد سال‌های گذشته می‌داند که کاملا زندگی خود کاملا با لیموی منتون و در جهت احیای آن سپری کرده و برای احیاء آن تلاش کرده است. با این حال او یکی از معدود افراد با این سبک از زندگی در این صنعت است.
او گفت که برای کاشت 400 درخت این منطقه یک سایت متروکه را پاکسازی و مخازن آبیاری ایجاد کردیم و برای مقابله با گرازها حصار زدیم. وی افزود: ""کار زیادی است به خصوص وقتی بازگرداندن سرمایه 8 سال طول می کشد"".
گاناک می‌گوید جو کنونی پرورش لیموی مانتون در حال تغییر است و این منطقه به لطف تلاش‌های پرورش دهندگان، مقامات، سهامداران  نشان جغرافیایی محافظت از اتحادیه اروپا در سال 2015 را دریافت کرد.
سازه هایی با پوشش لیمو و پرتقال در جشنواره لیموی شهر منتون فرانسه/ عکس از روی یک گزارش تصویری گرفته شده است

گاناگ تا سال 2015 بیش از 20 سال لیموی مانتون کشت می کرد. او در بازدید از موسسه ملی تحقیقات کشاورزی فرانسه بامنحصر بودن این گونه مواجه شد.
او گفت: ""همیشه فکر می‌کردم شهروندان منتون در باره محصول لیموی خود تعصب دارند اما وقتی فرصت این را داشتم که از درختی به درخت دیگر بروم و طعم هر لیمو را بچشم متوجه شدم که لیموی واقعی منتون از نظر عطر، شیرینی، پوست بسیار ملایم و قابل مقایسه با انواع دیگر نیست"".
لیموی مانتون به دلیل پوست ضخیم، روغن‌های مفید و ضروری مورد تقدیر قرار گرفته و محبوب بسیاری از سرآشپزهای معروف مانند ""مارو کولاگرکو"" سرآشپز رستوران  ""میرازور"" مانتون فرانسه است که در سال 2019 رستوران شماره یک جهان شد.
لیموی منتون محصولی بسیار کمیاب است و طعم و بافت متفاوتی نسبت به لیموهایی دیگر نقاط جهان دارد و می توان آن را از درخت کند و به عنوان میوه خورد.
کولاگرکو سراشپز معروف رستوران محبوب منتون در این باره گفت: در 5 باغ خود می‌خواهیم تنوع لیموها را حفظ کنیم. هر ساله درختان جدیدی می کاریم تا این فرهنگ را تداوم بخشیم.
روزگاری منتون برترین منطقه کشت لیمو در سراسر اروپا بود/ عکس: آنا ماکرمن

                            ",https://www.asriran.com/003Uko
834024,۱۴۰۱/۰۱/۱۹,اخبار سلامت,۳۱۸۴ بیمار و ۳۶ جان‌باخته جدید؛ آخرین آمار کرونا در کشور,در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.,"بنابر اعلام وزارت بهداشت، در شبانه روز گذشته ۳۱۸۴ تن به کرونا مبتلا شدند و متاسفانه ۳۶ نفر نیز جان خود را از دست دادند.
به گزارش ایسنا، از دیروز تا امروز( ۱۹ فروردین ماه ۱۴۰۱) و بر اساس معیارهای قطعی تشخیصی، ۳۱۸۴ بیمار جدید مبتلا به کووید۱۹ در کشور شناسایی شد که ۴۶۸ نفر از آنان بستری شدند.
مجموع بیماران کووید۱۹ در کشور به ۷ میلیون و ۱۸۶ هزار و ۹۹۲ نفر رسید.
متاسفانه در طول ۲۴ ساعت گذشته، ۳۶ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۵۲۸ نفر رسید.
خوشبختانه تاکنون ۶ میلیون و ۹۰۹ هزار و ۹۶۷ نفر از بیماران، بهبود یافته و یا از بیمارستانها ترخیص شده اند.
۱۵۹۴ نفر از مبتلایان به کووید۱۹ در بخش های مراقبت های ویژه بیمارستانها تحت مراقبت قرار دارند.
تا کنون ۴۹ میلیون و ۹۰۱ هزار و ۴۳ آزمایش تشخیص کووید۱۹ در کشور انجام شده است.
در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.                           ",https://www.asriran.com/003Uy0
834023,۱۴۰۱/۰۱/۱۹,محیط زیست,هواشناسی: گردو غبار از عراق آمده است/ تداوم آلودگی هوای تهران تا شنبه,این توده گرد و غبار در کشور عراق تشکیل شده است و از سمت مرزهای غربی طی ۶ تا ۹ ساعت اخیر وارد تهران شده است و وزش باد شدید طی دیشب و امروز صبح و غبارهای محلی مزید بر علت شده است تا کیفیت هوا کاهش و غلظت آلاینده‌ها افزایش یابد.,"معاون اداره کل هواشناسی استان تهران اظهار کرد: کیفیت هوای تهران امروز (۱۹ فروردین ماه) در شرایط خطرناک قرار دارد و برای همه گروه ها ناسالم است.
مازیار غلامی در گفت‌وگو با ایسنا، با اشاره به هشدار نارنجی دراستان تهران از افزایش گردوخاک و ذرات معلق و کاهش کیفیت هوا و انباشت آلاینده‌های جوی به‌ویژه ذرات معلق خبر داد وگفت: این شرایط تا فردا(۲۰فروردین) ادامه دارد و هوا فردا هم مثل امروزدر بعضی ساعات به‌خصوص اوایل صبح برای گروه‌های حساس و در بعضی ساعات برای تمامی گروه‌ها ناسالم است.
وی ادامه داد:این توده گرد و غبار در کشور عراق تشکیل شده است و از سمت مرزهای غربی طی ۶ تا ۹ ساعت اخیر وارد تهران شده است و وزش باد شدید طی دیشب و امروز صبح و غبارهای محلی مزید بر علت شده است تا کیفیت هوا کاهش و غلظت آلاینده‌ها افزایش یابد.
معاون اداره کل هواشناسی استان تهران در پایان تصریح کرد:آسمان تهران امروز در شرایط بسیار ناسالم و خطرناک قرار دارد و پرهیز از حضور در فضای باز برای همه افراد به‌ویژه سالمندان، خردسالان و افراد دارای سابقه بیماری های قلبی و ریوی توصیه می‌شود.                           ",https://www.asriran.com/003Uxz
834022,۱۴۰۱/۰۱/۱۹,اخبار سلامت,افزایش چشم‌گیر بیماران کرونایی در پایتخت / ضرورت تزریق دز سوم واکسن پیش از موج هفتم,آمارهای ما در حوزه مرگ و میر نشان می‌دهد که حدود ۶۰ درصد بستری‌ها در سنین بالای سن ۵۰ سال هستند و عمده مرگ و میرها هم در سنین بالاتر از ۶۰ سال و کسانی که بیماری زمینه‌ای دارند، رخ می‌دهد.,"معاون درمان ستاد کرونای استان تهران ضمن تشریح وضعیت شیوع این بیماری در پایتخت،‌ گفت: احتمالا اگر قرار باشد موج هفتم به وقوع بپیوندد این زمان برای هفته اول اردیبهشت ماه پیش‌بینی می‌شود، اما چندان سهمگین نخواهد بود و بیشتر به شکل یک موج در افزایش موارد سرپایی خواهد بود.
دکتر نادر توکلی در گفت‌وگو با ایسنا، درباره وضعیت کرونا در استان تهران،‌ گفت: موضوعی که در دهه دوم فروردین با آن مواجه شدیم افزایش موارد سرپایی بود و تعداد بیماران سرپایی به شدت افزایش پیدا کرده است؛ البته هنوز منجر به افزایش بستری نشده است.
تعداد مراجعین حوزه درمان به حدود ۳۵۰۰ نفر در روز رسیده است و این در حالی است که پیش‌تر این عدد حتی به زیر ۲۰۰۰ مراجعه هم رسیده بود.
اکنون تعداد کل بستری کمتر از ۱۰۰۰ نفر است و مرگ و میر هم که به زیر ۱۰ نفر در روز رسیده بود، اکنون بین ۱۳ تا ۱۵ مورد در روز در نوسان است.
وی افزود: علائم فعلی بیماران مانند آبریزش بینی،‌ سرفه،‌ گلودرد و سردرد نشان می‌دهد که درصدی ویروس کرونای اومیکرون و درصدی آنفلوآنزا در گردش است.
توکلی با تاکید بر لزوم تکمیل واکسیناسیون کرونا، تصریح کرد: در دنیا ثابت شده است افرادی که واکسن دز سوم را تزریق کرده‌اند تقریبا ۳۰ تا ۵۰ برابر نسبت به افرادی که واکسینه نشدند، مرگ و میر کمتری داشتند؛ بنابراین توصیه به تکمیل واکسیناسیون مهم‌ترین عامل پیشگیرانه از بیماری شدید است و می‌تواند حاشیه امنی ایجاد کند که بیماری شدید و مرگ و میر نداشته باشیم.
او تاکید کرد: مسافرت‌ها و دید و بازدیدها در عید آزادانه انجام شد و طبیعتا این موجی از افزایش را ایجاد کرده است؛ اما اینکه بخواهیم تحت عنوان پیک هفتم از آن یاد کنیم، هنوز زود است. در حال ارزیابی هستیم تا هفته آینده ببینیم روند به چه صورت پیش می‌رود.
توکلی درباره بازگشایی مدارس نیز گفت: در مجموع ستاد ملی به این نتیجه رسیده است که بازگشایی صورت گیرد. مضرات عدم بازگشایی مدارس مانند افت آموزشی بویژه در سنین زیر ۱۵ سال زیاد بود و تصمیم در این زمینه گرفته شده است و باید تمام حوزه‌ها در این زمینه همراهی کنند.
موضوع حائز اهمیت این است که دانش‌آموزان و معلمینی که علامت‌دار می‌شوند در مدرسه حاضر نشوند و اگر اولیای مدرسه هم در کنترل صبحگاهی متوجه شدند کودکی علامت دارد او را به منزل بازگردانند.
او ادامه داد: در مجموع بیشتر موافق بازگشایی حضوری مدارس هستیم. مراقبت و محافظت از کودکان زیر ۱۰ سال در مدارس و مهدکودک‌ها واقعا سخت است و کنترل فیزیکی در این سنین مفهوم آنچنانی ندارد؛ اما خوشبختانه چون هوا گرم شده است با باز کردن پنجره‌ها و ... تهویه بهتری برقرار است و این از نکات مثبت است.
وی با اشاره به اینکه هنوز آثار تعطیلات نوروزی بر روند کرونا مشخص نیست، اظهار کرد: احتمالا اگر قرار باشد موج هفتم به وقوع بپیوندد این زمان برای هفته اول اردیبهشت ماه پیش‌بینی می‌شود، اما چندان سهمگین نخواهد بود و بیشتر به شکل یک موج در افزایش موارد سرپایی است و خیلی بعید است که مرگ و میر را افزایش دهد؛ زیرا میزان واکسیناسیون ما قابل توجه بوده است.
آمارهای ما در حوزه مرگ و میر نشان می‌دهد که حدود ۶۰ درصد بستری‌ها در سنین بالای سن ۵۰ سال هستند و عمده مرگ و میرها هم در سنین بالاتر از ۶۰ سال و کسانی که بیماری زمینه‌ای دارند، رخ می‌دهد.
معاون درمان ستاد کرونای استان تهران درباره لزوم تزریق دز چهارم واکسن کرونا، گفت: فعلا در این زمینه لزومی وجود ندارد و توصیه‌ به تزریق دز چهارم تنها برای گروه‌های پرخطر بوده و برای واکسیناسیون عمومی دز چهارم فعلا توصیه‌ای وجود ندارد.                           ",https://www.asriran.com/003Uxy
834021,۱۴۰۱/۰۱/۱۹,اجتماعی ,درخواست وزارت بهداشت برای تعطیلی روز شنبه مدارس استان‌های درگیر گردو غبار,با توجه به تداوم شرایط جوی تا فردا در مناطقی از جمله تهران،‌خوزستان و... وزارت بهداشت درخواست می‌کند تا مدارس فردا ( شنبه ۲۰ فروردین) به صورت غیرحضوری و مجازی فعال باشند.,"رئیس گروه سلامت هوا و تغییر اقلیم وزارت بهداشت ضمن هشدار نسبت به آلودگی هوا شدید در نقاطی از کشور که دچار طوفان و گرد و غبار شده‌اند،‌ گفت: با توجه به تداوم این شرایط جوی تا فردا در مناطقی از جمله تهران،‌خوزستان و... وزارت بهداشت درخواست می‌کند تا مدارس فردا ( ۲۰ فروردین) به صورت غیرحضوری و مجازی فعال باشند.
دکتر عباس شاهسونی در گفت‌وگو با ایسنا، با اشاره به شرایط خطرناک آلودگی هوا در برخی استان‌ها و پایتخت گفت: به علت ورود طوفان گرد و غبار به تهران و شهرهای غربی و شمال غربی کشور، افرادی شامل سالمندان،‌ بیماران قلبی- عروقی، کودکان و... حساس شمرده می‌شوند و باید احتیاط کنند.
وی افزود: بر اساس دستورالعمل توصیه شده مبتلایان به بیماری‌های ریوی، قلبی، سالمندان و کودکان از منزل خارج نشوند و فعالیت‌های خود را به حداقل برسانند. سایر افراد نیز می‌بایست از فعالیت‌های طولانی و سنگین و ورزش در خارج از منزل خودداری کنند همچنین تعطیلی فعالیت‌های ورزشی در فضای باز تا فردا نیز الزامی‌ است.
شاهسونی در ادامه اظهارکرد: وجود چنین شرایط جوی سبب افرایش بیماری‌های قلبی، ریوی و مرگ زودرس در بیماران قلبی و سالمندان می‌شود همچنین افزایش شدید علائم تنفسی در کل جمعیت نیز اتفاق خواهد افتاد. شاخص فعلی هوا بیش از ۳۰۰ است و این اخطاری جدی برای سلامت انسان‌ها است. باید بدانیم که تمام افراد جامعه تحت تاثیر آثار این آلودگی هوا خواهند بود.
رئیس گروه سلامت هوا و تغییر اقلیم وزارت بهداشت در پایان تاکید کرد: با توجه به تداوم شرایط جوی تا فردا در مناطقی از جمله تهران،‌خوزستان و... وزارت بهداشت درخواست می‌کند تا مدارس فردا ( شنبه ۲۰ فروردین) به صورت غیرحضوری و مجازی فعال باشند.                           ",https://www.asriran.com/003Uxx
834020,۱۴۰۱/۰۱/۱۹,بین الملل,سفیر عربستان با توافق ریاض و پاریس به لبنان بازگشته است,پیشتر به دنبال اظهارات وزیر اطلاع رسانی سابق لبنان درباره جنگ یمن، عربستان سفیر خود را از لبنان فراخواند و سفیر لبنان را اخراج کرد.,"یک منبع دیپلماتیک لبنانی اعلام کرد که بازگشت سفیر عربستان به لبنان در راستای یک توافق میان عربستان و فرانسه است.
به گزارش ایسنا، به نقل از خبرگزاری اسپوتنیک، یک منبع دیپلماتیک لبنانی اعلام کرد: بازگشت سفیر عربستان به لبنان در راستای توافق عربستان و فرانسه است و صرفا یک توافق میان عربستان و لبنان نیست. ریاض با درخواست پاریس برای دادن اولویت به پرونده انسانی در لبنان موافقت کرد.
این منبع اعلام کرد: قبل از بازگشت ولید البخاری، سفیر عربستان به بیروت تماس‌هایی میان فرانسه و عربستان صورت گرفت. این تماس‌ها در پی تماس میان امانوئل ماکرون، رئیس جمهور فرانسه، محمد بن سلمان، ولیعهد عربستان و نجیب میقاتی، نخست وزیر لبنان در چهارم دسامبر ۲۰۲۱ برقرار شد و در جریان آن با صفحه جدیدی میان عربستان و لبنان موافقت شد.
این منبع اعلام کرد: عربستان تصمیم گرفته که کمک‌های انسانی به ارزش ۳۶ میلیون دلار به لبنان ارائه کند که به نهادهای بهداشتی، بیمارستان‌ها و خیریه‌های لبنان ارائه خواهد شد.
وزارت خارجه عربستان پنجشنبه از بازگشت سفیر خود به لبنان خبر داد.
پیشتر به دنبال اظهارات وزیر اطلاع رسانی سابق لبنان درباره جنگ یمن، عربستان سفیر خود را از لبنان فراخواند و سفیر لبنان را اخراج کرد.                           ",https://www.asriran.com/003Uxw
834019,۱۴۰۱/۰۱/۱۹,بین الملل,"سخنگوی کرملین: جنایات خیابان‌های بوچا ""صحنه سازی"" است / روسیه ""تلفات قابل توجهی"" را متحمل شده است","سخنگوی کرملین همچنین اتهاماتی که درخصوص بوچا و سایر مناطق در اوکراین علیه روسیه وارد شده است را رد کرد و گفت: وضعیت در اوکراین ""صحنه سازی"" شده و چیزی بیش از این نیست.","سخنگوی کرملین در مصاحبه‌ای اذعان کرد که روسیه «تلفات قابل‌توجهی» را متحمل شده است و آن را یک «تراژدی بزرگ» خواند.
به گزارش ایسنا، در اقدامی نادر، دیمیتری پسکوف، سخنگوی کرملین این اظهارات را در مصاحبه با اسکای نیوز عنوان داشته است.
روسیه در مورد ""تلفات نیروهای خود"" اطلاعات زیادی ارائه نکرده است. اعداد و ارقام قبلی گزارش شده توسط مسکو، ""به طرز قابل توجهی"" کمتر از برآوردهای اوکراین و ناتو بوده است.
پسکوف در اظهارات خود عنوان داشت: روسیه از روی ""حسن نیت"" خود، نیروهایش را از چرنیهیف و کی‌یف خارج کرده است. روسیه نشان می‌دهد که آماده است تا شرایط راحتی را برای ادامه مذاکرات ایجاد کند.
این در حالیست که مقامات آمریکا و جان کربی، سخنگوی پنتاگون درخصوص خارج‌سازی نیروهای روسیه ""خوشبین"" نیستند و مدعی شده‌اند که ""این یک خروج واقعی نیست، بلکه تجدید قواست"".
سخنگوی کرملین همچنین اتهاماتی که درخصوص بوچا و سایر مناطق در اوکراین علیه روسیه وارد شده است را رد کرد و گفت: وضعیت در اوکراین ""صحنه سازی"" شده و چیزی بیش از این نیست.

وی در ادامه خاطرنشان کرد: ما اینکه ارتش روسیه چنین جنایاتی را در خیابان‌های بوچا مرتکب شده باشد، رد می‌کنیم.
پسکوف همچنین افزود که روسیه ""دلایل بسیار جدی"" برای این باور دارد که بمباران یک زایشگاه در ماریوپل ""جعلی"" بوده است.
سخنگوی کرملین در نهایت تاکید کرد که حمله روسیه به اوکراین، یک ""عملیات ویژه نظامی"" است.                           ",https://www.asriran.com/003Uxv
834018,۱۴۰۱/۰۱/۱۹,فناوری و IT,هشدار امنیت سایبری:استفاده از مدیا پلیر برای انتشار بدافزار,هکرها از یک نسخه پاک مدیا پلیر VLC که حاوی فایل مخرب DLL است، استفاده می‌کنند.,"محققان امنیتی هشدار دادند تبهکاران سایبری از مدیاپلیر محبوب VLC برای توزیع بدافزار و جاسوسی از سازمان های دولتی استفاده می‌کنند.
به گزارش ایسنا، وب سایت ""بلیپینگ کامپیوتر"" گزارش کرده است گروه تبهکار سایبری معروف به سیکادا سازمان های دولتی، حقوقی و بخش سازمان های غیردولتی و مذهبی را هدف قرار داده است.
این سازمان ها بیشتر در آمریکا، کانادا، هنگ کنگ، ترکیه، اسرائیل، هند، مونته نگرو و ایتالیا واقع هستند.
با توجه به این که ژاپن معمولا محل اصلی فعالیت سیکادا بوده است، محققان از این که این گروه دامنه فعالیتش را توسعه داده است، متعجب هستند.
به نظر می رسد سیکادا صنایع مختلفی را هدف حمله قرار می دهد. این گروه معمولا به سراغ شرکت های فعال در زمینه سلامت، دفاعی، فاینانس، دریانوردی، بیوتکنولوژی و انرژی می رود.
بدافزار مورد استفاده در راستای جدیدترین دور حملات، نام ندارد اما توسط محققان شرکت سیمانتک شناسایی شده است.
ظاهرا این گروه که به نظر می‌رسد ریشه چینی دارد، از یک آسیب پذیری سرور اکسچنج مایکروسافت برای دسترسی اولیه استفاده می کند. این عملیات مخرب از اواسط سال ۲۰۲۱ آغاز شده و ممکن است همچنان ادامه داشته باشد.
بر اساس گزارش وب سایت تِک رادار، بریجید او گورمان از شرکت سیمانتک گفت: هکرها از یک نسخه پاک مدیا پلیر VLC که حاوی فایل مخرب DLL است، استفاده می‌کنند.
علاوه بر این بدافزار، سیکادا از یک سرور WinVNC برای کنترل از راه دور و بک دور ""سودامستر"" استفاده می‌کند.                           ",https://www.asriran.com/003Uxu
834017,۱۴۰۱/۰۱/۱۹,اجتماعی ,مدعی‌العموم علیه مرد هتاک؛ حس خوب از دستور دادستان,دستور دادستان برای بازداشت این شخص، شایسته‌ترین کاری بود که از مدعی‌العموم سر زدنی بود و دادی است که باید ستانده شود.,"عصر ایران؛ سروش بامداد- هر قدر خبر و فیلم هتاکی به مادر یک کودک دچارِ اوتیسم، آزارنده بود دستور فوری دادستان عمومی و انقلاب تهران برای بازداشت او و اقدام سریع در دستگیری خبر امیدوار کننده و مثبت و شایستۀ تحسین و سپاس است.
   ماجرا از این قرار است که ویدیویی در فضای مجازی نشان می‌داد شخصی بر سر پارک خودرو در محل ویژه معلولان با خانمی در حال مشاجره است و خود را محق می دانسته حال آن که در آن اتومبیل کودکی مبتلا به اوتیسم نشسته بود و مرد به جز فحاشی و هتاکی به اتومبیل هم آسیب می‌رساند.
   در یادداشتی دیگر به نقش و اهمیت شبکه های اجتماعی و فضای مجازی در دیدبانی و نظارت و افشای مواردی از این دست اشاره شده و قصد تکرار این مضمون نیست بلکه وجه دیگر قضیه مد نظر است و آن دستور سریع دادستان تهران در مقام مدعی‌العموم است.
  سال‌ها قبل هر بار که مدعی‌العموم علیه روزنامه‌نگاری وارد عمل می‌شد این نکته مطرح می‌شد که آن روزنامه‌نگار هم از حیث مصالح و منافع عمومی و نه سود شخصی موضوعی را مطرح کرده و به قول حامد بهدادِ بازیگر ولو به غلط ولی انگیزه، اجتماعی بوده و نه حتی سیاسی با هدف کسب یا حفظ قدرت و اضرار به دیگری و آرزو می‌شد مدعی العموم علیه اقداماتی که عموم مردم را رنجانده ورود کند نه فعال رسانه‌ای یا مدنی یا اجتماعی که بخش‌هایی از جامعه را نمایندگی کرده است.
  با این وصف دستور دادستان برای بازداشت این شخص، شایسته‌ترین کاری بود که از مدعی‌العموم سر زدنی بود و دادی است که باید ستانده شود.
   خبر بازداشت و زندان غالباً خوشایند نیست اما نه برای کسی که به دیگران آسیب می‌رساند و در موردی مانند این فقره نه تنها افکار عمومی رنجیده نمی‌شود و فردی را از اطلاع رسانی یا کسب و کار یا فعالیت اجتماعی یا مدنی ساقط نمی‌کند و مهم تر این که بر سر اقدام مدعی العموم اتفاق نظر وجود دارد.
  به عنوان مثال می‌توان گفت وقتی پلیس یک سارق مسلح را دستگیر می‌کند مردم همکاری و تشویق و تأیید می‌کنند ولی وقتی با گشت ارشاد مواجه می‌شوند همه این حس را ندارند. در این داستان هم این‌گونه است.  چه کسی از تماشای آن فیلم نمی‌رنجد و از شنیدن این خبر خرسند نمی‌شود؟                           ",https://www.asriran.com/003Uxt
834016,۱۴۰۱/۰۱/۱۹,اقتصادی,وزیر بهداشت: آغاز صادرات واکسن ایرانی به ۱۰ کشور آفریقایی,امروز شش مجموعه واکسن سازی علیه کرونا در کشور فعال است و صادرات واکسن کرونا را نیز از یکی دو هفته پیش آغاز کرده‌ایم و واکسن ایرانی، فعلا به ۱۰ کشور آفریقایی صادر خواهد شد.,"وزیر بهداشت ضمن تاکید بر دستاوردهای کنترل کرونا در کشور تاکنون،‌ به موفقیت‌هایی که در زمینه واکسیناسیون این بیماری رخ داده است اشاره کرد و گفت: از اول دولت واردات و تزریق واکسن را پیگیری کردیم و امروز شش مجموعه واکسن سازی علیه کرونا در کشور فعال است. صادرات واکسن کرونا را نیز از یکی دو هفته پیش آغاز کرده‌ایم و واکسن ایرانی، فعلا به ۱۰ کشور آفریقایی صادر خواهد شد.
به گزارش وبدا، دکتر بهرام عین اللهی روز گذشته در جلسه شورای اداری شهرستان فردیس گفت: بعد از دوران دفاع مقدس، جنگ تمام نشده است. جنگ نهان بسیاری از مشکلات را برای ما ایجاد کرده است و در ظاهر شاهد خاکریز و ادوات نظامی نیستیم اما در باطن، جنگ اقتصادی علیه ایران وجود دارد.
وزیر بهداشت گفت: در روزهای نخست دولت، روزانه بیش از ۵۰ هزار بیمار کووید۱۹ شناسایی می‌شدند و بیش از ۷۰۰ نفر فوت می کردند که فاجعه انسانی بود اما دولت با قدرت وارد کنترل کرونا شد و واکسیناسیون را به بحث های سیاسی و FATF گره نزد و با قدرت، واردات و تزریق واکسن را پیگیری کردیم و امروز شش مجموعه واکسن سازی علیه کرونا در کشور فعال است و صادرات واکسن کرونا را نیز از یکی دو هفته پیش آغاز کرده‌ایم و واکسن ایرانی، فعلا به ۱۰ کشور آفریقایی صادر خواهد شد.
وزیر بهداشت تصریح کرد: یکی از دلایل موفقیت دولت در کنترل کرونا و واکسیناسیون، حضور و مشارکت مردمی بود و تا امروز بیش از ۱۴۷ میلیون دُز واکسن کرونا در کشور تزریق شده است. هر طرحی که با مشارکت مردم همراه باشد، حتما به موفقیت می‌رسد.
وی تاکید کرد: توجه به شرکت های دانش بنیان و تقویت آن‌ها یکی از ضروریات است. بخش زیادی از صنایع دارویی و تجهیزات پزشکی کشور در البرز مستقر است. با توجه به نیروی انسانی متخصص و متعهدی که در کشور وجود دارد می توانیم در تولید دارو و تجهیزات پزشکی به خودکفایی و صادرات برسیم و نیاز به حمایت دارد.
وزیر بهداشت افزود: در تولید داروهای بایوتکنولوژی، ایران یکی از کشورهای مطرح دنیا است و تولید این داروها توانسته تا حد زیادی، میزان ارزبری را کاهش دهد و به دانشمندان و افراد عاشق در حوزه تولید و خودکفایی، این قول را می‌دهیم که فرصت را پیش روی آنان می‌گذاریم و موانع را برطرف می‌کنیم.
عین‌اللهی خاطرنشان کرد: همه مردم باید تحت پوشش بیمه قرار گیرند و هیچ کس نباید بدون پوشش بیمه‌ای باشد که در بودجه امسال به این امر توجه شده و جمعیت بین ۶ تا ۹ میلیون نفری که فاقد بیمه هستند، باید تحت پوشش قرار گیرند.
بنابر اعلام وبدا، وزیر بهداشت در پایان، گفت: استان البرز در واکسیناسیون عمومی علیه کرونا، قابل انتظار عمل نکرده است و نسبت به متوسط کشوری، قدری عقب ماندگی دارد. در این شرایط باید واکسیناسیون فعال انجام شود چراکه بهترین روش مقابله با کرونا، در کنار رعایت پروتکل های بهداشتی، واکسیناسیون است.                           ",https://www.asriran.com/003Uxs
833906,۱۴۰۱/۰۱/۱۹,اجتماعی ,از سیلی نماینده مجلس تا توهین به مادر کودک اوتیسمی؛ زنده باد اینترنت,گوشی موبایل دیگر تنها ابزاری برای تماس و گفتگوی تلفنی نیست بلکه به سلاحی برای دفاع از مردم در برابر زورگویی و رفتارهای مجرمانه و نادرست تبدیل شده است.,"عصرایران؛ رضا غبیشاوی - شهروندی به مادر کودک اوتیسمی توهین می کند. او ضمن حمله به خودروی حامل این زن و کودک، کلمات توهین آمیزی را نیز به این مادر می گوید. موضوع اختلاف هم پارک کردن در محل ویژه پارک معلولان بوده است. مادر به هنگام بروز این اتفاق، با استفاده از گوشی موبایل آنچه را که روی داده فیلمبرداری و در شبکه های اجتماعی منتشر کرد. این فیلم دست به دست شد تا علاوه بر جامعه، مسوولان قضائی هم به سرعت واکنش نشان دهند و در کوتاه مدت مرد هتاک بازداشت و پای محاکمه کشیده شد و مادر هم از سرعت رسیدگی به این موضوع و واکنش ها در افکار عمومی و شبکه های اجتماعی تشکر کرد.
1- آنچه در این ماجرا اهمیت محوری دارد انتشار گسترده این فیلم موبایلی در شبکه های اجتماعی و سپس رسانه های اینترنتی است که توانست واکنش های بسیاری را در افکار عمومی و مسوولان قضایی به دنبال داشته باشد. فکرش را بکنید اگر این مادر، با گوشی موبایل فیلم نمی گرفت و منتشر نمی کرد، در این صورت آیا می توانست ثابت کند چه بر سرش آمده؟ آیا افکار عمومی و مردم از آنچه روی داده آگاه می شدند؟ آیا مسوولان متوجه ماجرا می شدند و فوری رسیدگی می کردند؟ قطعا خیر.
نقش محوری را در این ماجرا، گوشی موبایلی ایفا کرد که واقعه هتاکی و حمله فیزیکی مرد هتاک را ضبط کرد و نیز شبکه های اجتماعی و رسانه های اینترنتی که این فیلم را به صورت گسترده بازنشر کردند. گوشی موبایل دیگر تنها ابزاری برای تماس و گفتگوی تلفنی نیست بلکه به سلاحی برای دفاع از مردم در برابر زورگویی و رفتارهای مجرمانه و نادرست تبدیل شده است.
نکته جالب توجه اینکه این فیلم در شبکه های اجتماعی فیلتر شده (توییتر) و فیلتر نشده (اینستاگرام) بازنشر شد و سپس به رسانه های اینترنتی فیلترشده (کانال های تلگرامی) رسید و به طور گسترده پخش و خبرساز شد.
با توجه به این نقش آفرینی، می توان از مسوولان خواست به فیلتر شبکه های اجتماعی توییتر، فیس بوک و یوتیوب و پیام رسان تلگرام پایان بدهند چرا که این موضوع به سود تک تک مردم به ویژه بخش های آسیب پذیر مردم از جمله همین مادر  کودک اوتیسمی است که تنها به دلیل استفاده از حق خود برای پارک خودرو در محل اختصاصی اینچنین مورد هتاکی و حمله شهروند دیگری قرار گرفت.
به این بهانه می توان از حامیان محدودیت اینترنت و شبکه های اجتماعی و فیلترینگ (از جمله حامیان طرح صیانت) درخواست کرد به جای تمرکز بر محدودیت و بستن فضاهای ارتباطی، آن را باز و بازتر کنید تا هم مردم بتوانند از خود دفاع کنند و هم ابزارهای نظارت اجتماعی آنها، گسترده تر و تاثیرگذارتر شوند.
2- گوشی های موبایل به ابزاری برای دفاع در دست مردم تبدیل شده اند. گوشی های موبایل، شبکه های اجتماعی، پیام رسان ها و اینترنت موبایلی فضایی برای نظارت همگانی در اختیار مردم قرار داده اند. هر چقدر این ابزارها تقویت شوند؛ تک تک مردم قوی تر و صحنه نظارت مردم نیز قدرتمندتر می شود.
3- عمومی شدن این حادثه، زمینه را برای واکنش سریع و صحیح مسوولان قضایی فراهم کرد. بازداشت و محاکمه عامل حمله و هتاکی به مادر کودک اوتیسمی از جمله اقدامات فوری مسوولان قضایی بود که با استقبال و تحسین افکار عمومی روبه رو شد. زمینه این واکنش صحیح مسوولان قضایی را نیز همین اینترنت و شبکه های اجتماعی و پیام رسان ها فراهم کردند. فضایی که می تواند مسوولان قضایی را به سمت واکنش های صحیح و دوری از اقدامات نادرست راهنمایی کند. به ویژه وقتی عامل رفتار و گفتار مجرمانه، یک مقام مسوول و طرف مظلوم،شهروندی عادی باشد.
4- صرف انتشار این فیلم در شبکه های اجتماعی و رسانه های اینترنتی به خودی خود، باعث رسوایی برای عامل این هتاکی است. می توان تصور کرد چنین فردی چگونه می خواهد در این جامعه زندگی کند وقتی فیلمی از رفتار نادرست او در گوشی هر کسی می توان یافت. ""رسوایی اجتماعی"" یکی از بدترین مجازات هاست و خود می تواند در ایجاد بازدارندگی برای هتاکان و عاملان رفتارها و گفتارهای نادرست موثر باشد.
5- از سیلی نماینده مجلس به صورت سرباز وظیفه در تهران تا هتاکی شهروندی معمولی به مادر کودک اوتیسمی همگی حکایت از این دارد که هر چند اتفاقات بدی روی می دهند اما در سایه فیلم های موبایلی و انتشار آنها در شبکه های اجتماعی و رسانه های اینترنتی، این اتفاقات دیده می شوند و دیگر قابل پنهان کردن نیستند. نظارت اجتماعی خود عاملی برای کاهش این اتفاقات بد و باعث ایجاد بازدارندگی است.
6- همزمان روند انتشار فیلم و خبر شهروندان در شبکه های اجتماعی با دو آفت بزرگ روبه رو است. اول انتشار خبر و فیلم جعلی و دوم انتشار و بازنشر فیلم های خصوصی دیگران. مواظب خبرها و فیلم های جعلی باشیم و از انتشار فیلم و اطلاعات خصوصی دیگران خودداری کنیم چرا که ممکن است بازی با آبروی دیگران به قیمت جان و زندگی آنها تمام شود.                           ",https://www.asriran.com/003Uw6
834015,۱۴۰۱/۰۱/۱۹,سیاست خارجی,فرمانده آمریکایی: نیروی قدس سپاه باید در لیست تروریستی آمریکا بماند,تفسیر اظهارات ژنرال میلی می تواند این نکته باشد که خروج سپاه از لیست تروریستی آمریکا در عین باقی ماندن نیروی قدس (یکی از زیر شاخه های سپاه) در این لیست، می تواند راهکاری باشد که دولت آمریکا مشغول فکر و تصمیم گیری در این باره است.,"رییس ستاد مشترک ارتش آمریکا با خروج نیروی قدس سپاه از لیست تروریستی دولت آمریکا مخالفت کرد و گفت از نظر او نیروی قدس سپاه باید همچنان در لیست تروریستی دولت آمریکا باقی بماند.
به گزارش عصرایران، ژنرال ""مارک میلی"" رییس ستاد مشترک ارتش آمریکا دیروز (پنج شنبه) در اظهارات خود در جلسه کمیته نیروهای مسلح سنا آمریکا گفت: "" من معتقدم که نیروی قدس سپاه پاسداران یک سازمان تروریستی است و از حذف آنها از فهرست سازمان های تروریستی خارجی حمایت نمی کنم.""
اظهارات این ژنرال ارشد آمریکایی در شرایطی بیان شده که بنا به گزارش ها مهم ترین موضوع اختلافی باقی مانده بین طرفین مذاکرات احیا برجام در وین، حذف نام سپاه از لیست تروریستی دولت آمریکاست و در حالی که جمهوری اسلامی ایران اصرار بر حذف نام سپاه از لیست تروریستی دولت آمریکا دارد، اما دولت بایدن تاکنون در برابر این خواسته مقاومت کرده و گره اصلی مذاکرات احیا برجام نیز در این مساله است.
اظهارات ژنرال میلی، تفسیر دیگری نیز می تواند داشته باشد و آن اینکه خروج سپاه از لیست تروریستی در عین حفظ نام نیروی قدس (یکی از زیر مجموعه های سپاه) در این لیست، می تواند به عنوان یکی از راهکارهای دولت آمریکا برای باز کردن گره مذاکرات احیا برجام، باشد.
ژنرال میلی در جلسه استماع کمیته نیروهای مسلح سنا آمریکا/ رویترز

"" لوید آستن"" وزیر دفاع آمریکا لحظاتی پیش از اظهارات ژنرال میلی در همان کمیته در پاسخ به سوال مشابه سناتورها، از دادن جواب طفره رفته و به آنها گفت:"" من در مورد مذاکراتی که در حال انجام است اظهار نظر نمی کنم و توصیه ای به رییس جمهوری در این باره ندارم.""
خارج کردن نام سپاه از لیست تروریستی دولت آمریکا، مخالفانی جدی در منطقه از جمله اسراییل و برخی دولت های عربی متحد واشنگتن و نیز در داخل آمریکا دارد به گونه ای که حتی بسیاری از اعضای حزب دموکرات که از احیا برجام حمایت کرده و یا دستکم مخالفتی با آن ندارند، با خارج کردن نام سپاه از لیست تروریستی دولت آمریکا مخالف اند.
دولت ترامپ در سال 2019 (فروردین ماه 1398) در اقدامی بی سابقه نام سپاه پاسداران انقلاب اسلامی را به عنوان یک گروه تروریستی در لیست گروه های تروریستی خارجی دولت آمریکا قرار دارد.
ترامپ کمتر از 9 ماه بعد از قرار دادن نام سپاه در لیست تروریستی دولت آمریکا، دستور ترور سردار شهید قاسم سلیمانی فرمانده وقت نیروی قدس سپاه در عراق را صادر کرد و این اقدام دولت آمریکا دو کشور را تا آستانه یک جنگ مستقیم پیش برد.
                            ",https://www.asriran.com/003Uxr
834014,۱۴۰۱/۰۱/۱۹,اجتماعی ,انتخاب: افزایش ۱۰۰ درصدی قیمت اینترنت خانگی با مجوز وزارت ارتباطات,"""می خواهند با افزایش قیمت اینترنت، استفاده از اینترنت کاهش پیدا کند.""","""انتخاب"" از افزایش 100 درصدی قیمت اینترنت خانگی خبر داد.
سایت انتخاب نوشت: اخبار رسیده به «انتخاب» حاکی از آن است که با مجوز وزارت ارتباطات، برخی شرکت‌های اینترنت خانگی قیمت اینترنت را صد در صد افزایش داده‌اند.
ناظران معتقدند این اقدام در راستای اجرای خاموش طرح صیانت است که با افزایش قیمت اینترنت، استفاده از اینترنت کاهش پیدا کند.                           ",https://www.asriran.com/003Uxq
834013,۱۴۰۱/۰۱/۱۹,اخبار سلامت,جدیدترین آمار مبتلایان و فوتی‌های کرونا در جهان,ایران با مجموع هفت میلیون و ۱۸۳ هزار و ۸۰۸ مورد ابتلا و ۱۴۰ هزار و ۴۹۲ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.,"آمار مجموع مبتلایان به کووید-۱۹ در جهان تاکنون به ۴۹۶ میلیون و ۶۳۹ هزار و ۶۵۳ نفر رسیده همچنین مرگ شش میلیون و ۱۹۵ هزار و ۶۲۸ نفر بر اثر این بیماری تأیید شده است و ۴۳۲ میلیون و ۳۱۴ هزار و ۱۸۴ نفر از مبتلایان نیز تاکنون بهبود یافته‌اند.
به گزارش ایسنا، بر اساس آمارهای رسمیِ همه‌گیری کرونا، آمریکا با بیش از ۸۱.۹ میلیون مبتلا و بیش از یک میلیون قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳ میلیون مبتلا پس از آمریکا در رتبه دوم جهانی به لحاظ میزان ابتلا قرار گرفته است.
همچنین آمار مبتلایان به کووید-۱۹ در برزیل هم از ۳۰ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است.
برزیل در عین حال با بیش از ۶۶۱ هزار جان باخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود و پس از آن هند با بیش از ۵۲۱ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.
همچنین در اروپا، روسیه با گذشتن از آمار ۳۷۰ هزار قربانی، هم اکنون بالاترین رقم مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.
فرانسه همچنین با ثبت بیش از ۲۶.۵ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است.
جدول جهانی پاندمی کرونا
بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح امروز (جمعه) به ترتیب به شرح زیر است:



#
نام کشور
مجموع مبتلایان
مجموع قربانیان


۱
ایالات متحده
۸۱,۹۸۸,۲۷۸
۱,۰۱۱,۰۹۶


۲
هند
۴۳,۰۳۳,۰۶۷
۵۲۱,۶۰۴


۳
برزیل
۳۰,۰۹۴,۳۸۸
۶۶۱,۰۳۵


۴
فرانسه
۲۶,۵۴۹,۲۶۳
۱۴۳,۰۱۷


۵
آلمان
۲۲,۳۶۴,۶۰۷
۱۳۱,۸۰۵


۶
انگلیس
۲۱,۵۰۸,۵۴۶
۱۶۹,۴۱۲


۷
روسیه
۱۷,۹۵۵,۱۲۰
۳۷۰,۸۸۹


۸
ایتالیا
۱۵,۱۰۶,۰۶۶
۱۶۰,۹۷۳


۹
کره جنوبی
۱۴,۹۸۳,۶۹۴
۱۸,۷۵۴


۱۰
ترکیه
۱۴,۹۳۹,۲۵۹

۹۸,۳۱۱




همچنین ایران با مجموع هفت میلیون و ۱۸۳ هزار و ۸۰۸ مورد ابتلا و ۱۴۰ هزار و ۴۹۲ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.
بر اساس آمار فوق پس از ایالات متحده، هند و برزیل تاکنون در فرانسه، آلمان، انگلیس، روسیه، ایتالیا، کره جنوبی، ترکیه، اسپانیا، ویتنام، آرژانتین، هلند، ایران، ژاپن، کلمبیا، اندونزی، لهستان، مکزیک، اوکراین، استرالیا، مالزی، رژیم صهیونیستی، اتریش، بلژیک، جمهوری چک، تایلند، آفریقای جنوبی، فیلیپین، پرتغال، کانادا، پرو، سوئیس، شیلی و یونان نیز بیش از سه میلیون مبتلا ثبت شده‌ است.
روند افزایش آمار ابتلا به بیماری کووید-۱۹ که تاکنون در ۲۲۶ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.
در این لینک مشروح آمار گستردگی ویروس کرونا در جهان و جدول حاوی تمام جزئیات آماری در همه کشورها و مناطق درگیر کرونا به روزرسانی می شود.                           ",https://www.asriran.com/003Uxp
834011,۱۴۰۱/۰۱/۱۹,علمی,دورترین کهکشانی که تا به امروز کشف شده است,کهکشان HD1 در پی بیش از ۱۲۰۰ ساعت رصد آسمان با استفاده از تلسکوپ‌های سوبارو (Subaru)، ویستا (Vista)، تلسکوپ مادون قرمز بریتانیا و تلسکوپ فضایی اسپیتزر (Spitzer)کشف شد.,"ستاره‌شناسان دورترین کهکشان تا به امروز را کشف کردند که در فاصله‌ ۱۳.۵ میلیارد سال نوری از زمین قرار دارد.
به گزارش ایسنا و به نقل از دیلی‌میل، این کهکشان HD1 نام گرفته و دانشمندان حدس و گمان‌هایی در مورد ماهیت دقیق و ظاهر آن مطرح می‌کنند.
محققان دو نظریه مطرح می‌کنند؛ اولین مورد آن است که HD1 با سرعتی شگفت‌آور در حال تشکیل ستارگان بوده و حتی شاید محل تشکیل اولین ستارگان جهان با نام جمعیت ستاره‌ای III (Population III stars) باشد.
مورد دومی که دانشمندان به آن اشاره می‌کنند، این است که HD1 می‌تواند حاوی یک سیاهچاله کلان جرم با جرم حدود ۱۰۰ میلیون برابر خورشید باشد.
کهکشان HD1 در پی بیش از ۱۲۰۰ ساعت رصد آسمان با استفاده از تلسکوپ‌های سوبارو (Subaru)، ویستا (Vista)، تلسکوپ مادون قرمز بریتانیا و تلسکوپ فضایی اسپیتزر (Spitzer)کشف شد.
""یوییچی هاریکان"" (Yuichi Harikane)، ‌ستاره‌شناس دانشگاه توکیو که آن را کشف کرده، می‌گوید:‌ کشف HD1 در میان بیش از ۷۰۰ هزار جرم دیگر کار بسیار دشواری بود.
رنگ قرمز HD1 به طرز شگفت‌انگیزی با ویژگی‌هایی که ما از یک کهکشان در فاصله ۱۳.۵ میلیارد سال نوری انتظار داشتیم، مطابقت داشت.
براساس این مطالعه، HD1 در نور ماوراءبنفش بسیار درخشان است.

محققان ابتدا تصور کردند که این کهکشان یک کهکشان ستاره‌فشان است که نرخ بالایی از تشکیل ستارگان دارد. اما پس از محاسبه تعداد ستاره‌هایی که HD1 تولید می‌کند، دریافتند که این کهکشان سالانه بیش از ۱۰۰ ستاره تشکیل می‌دهد، این تعداد دست کم ۱۰ برابر بیشتر از چیزی است که از چنین کهکشان‌هایی انتظار می‌رود و بنابراین محققان تصور کردند که ممکن است HD۱1 ستاره‌های معمول و عادی را تشکیل ندهد.
دکتر ""فابیو پاکوچی"" (Fabio Pacucci)، از محققان این مقاله می‌گوید:‌ اولین جوامع از ستارگانی که در کیهان شکل گرفتند، نسبت به ستاره‌های امروزی، پرجرم‌تر، درخشان‌تر و داغ‌تر بودند.
اگر فرض کنیم که ستاره‌های ایجاد شده در HD1 از اولین ستارگان هستند، ‌آن گاه می‌توان این ویژگی‌ها را راحت‌تر توضیح داد. در حقیقت ستاره‌های اولیه قادر به تولید نور ماوراءبنفش بیشتری نسبت به ستاره‌های معمولی هستند که می‌توانند باعث درخشندگی HD1 شوند. با این حال، وجود یک ابرسیاهچاله نیز می‌تواند علت روشنایی قابل توجه HD1 را توضیح دهد.
به زودی محققان از تلسکوپ فضایی جیمزوب برای رصد دوباره کهکشان HD1 استفاده خواهند کرد.
اگر محاسبات کنونی درست باشد، ‌HD1 تبدیل به دورترین و قدیمی‌ترین کهکشان کشف شده تا کنون خواهد شد.                           ",https://www.asriran.com/003Uxn
834010,۱۴۰۱/۰۱/۱۹,اجتماعی ,"آیا شبکه‌های اجتماعی واقعا تاثیر ""منفی"" بر عملکرد تحصیلی دانش آموزان دارد؟",بر اساس نتایج برخی تحقیقات دیگر، حتی رسانه های اجتماعی توانسته تعامل بین دانش آموزان و دبیران را بیشتر کند.,"جامعه شناس و دانشیار پژوهشگاه علوم انسانی و مطالعات اجتماعی جهاد دانشگاهی با اشاره به یافته‌های آخرین پژوهش خود در سال ۹۷ و پیش از پاندمی کووید ۱۹ درباره تاثیر شبکه‌های اجتماعی مجازی بر عملکرد تحصیلی دانش آموزان گفت: یافته‌های به دست آمده از این پژوهش بیانگر این است که شبکه‌های اجتماعی مجازی تاثیری منفی بر عملکرد تحصیلی دانش آموزان در آن مقطع زمانی و پیش از پاندمی کووید ۱۹ نداشته است چراکه تنها یک پنجم دانش آموزان فعالیت در شبکه های اجتماعی را باعث کاهش عملکرد تحصیلی خود می‌دانستند.
دکتر تهمینه شاوردی در گفت‌وگو با ایسنا، با بیان اینکه پژوهش انجام شده توسط وی با هدف شناخت تاثیر مثبت و منفی استفاده از شبکه های اجتماعی مجازی بر عملکرد تحصیلی دانش آموزان دبیرستانی مقطع دوم(دهم، یازدهم و دوازدهم) در سال ۹۷ و پیش از پادمی کووید ۱۹ انجام شده است، اظهار کرد: جامعه آماری این پژوهش دانش آموزان کلاس‌های دهم، یازدهم و دوازدهم مناطق ۳، ۴، ۷، ۸، ۱۶، ۲۲ با حجم نمونه ۸۵۵ نفر بوده و با استفاده از روش نمونه گیری چند مرحله‌ای خوشه ای انجام شد که نتایج آن نشان داد شبکه های اجتماعی تاثیری منفی بر عملکرد تحصیلی دانش آموزان در آن مقطع زمانی نداشته است.
تنها ۱۹/۵ درصد دانش آموزان معتقدند شبکه‌های اجتماعی بر عملکرد تحصیلی‌شان تاثیر منفی گذاشته است این جامعه شناس با اشاره به یافته‌های پژوهش یاد شده، ادامه داد: در این پژوهش تنها ۲۰.۳ درصد دانش آموزان اظهار داشتند که معدل سال جاری آنها نسبت به سال گذشته و بعد از استفاده از شبکه های اجتماعی کمتر شده است. همچنین تنها ۱۹.۵ درصد دانش آموزان معتقدند که شبکه های اجتماعی با منحرف کردن ذهن آنها از درس بر روی عملکرد تحصیلی‌شان تاثیر گذاشته است.
دانشیار پژوهشگاه علوم انسانی و مطالعات اجتماعی جهاد دانشگاهی با بیان اینکه آمار یاد شده بیانگر این است که تنها یک پنجم دانش آموزان فعالیت در شبکه‌های اجتماعی را باعث کاهش عملکرد تحصیلی خود می دانند، تصریح کرد: پژوهش یاد شده نشان داد که ۲۲.۸ درصد دانش آموزان به هنگام درس خواندن به دلیل دریافت پیام‌ها در شبکه های اجتماعی به سختی توانسته اند فکر خود را بر روی درس متمرکز کنند و ۶۹.۲ درصد دانش آموزان نیز اظهار داشته‌اند که شبکه های اجتماعی بر عملکرد تحصیلی آنها تاثیر منفی نداشته است.
این عضو هیات مدیره انجمن ایرانی مطالعات زنان همچنین درباره اثرات مثبت شبکه‌های اجتماعی مجازی بر عملکرد تحصیلی دانش آموزان، افزود: در پژوهش یاد شده ۶۹.۷ درصد دانش آموزان اظهار داشته‌اند که اشکالات و سوالات درسی خود را از طریق شبکه های اجتماعی از دوستانشان می پرسند، به عبارتی می‌توان گفت شبکه‌های اجتماعی فاصله زمانی را برای آنها حل کرده و ۳۸ درصد دانش آموزان نیز دریافته‌اند که شبکه های اجتماعی مهارت خواندن آنها را افزایش داده است.
شاوردی در بخش دیگر سخنان خود با بیان اینکه به طور کلی دو رویکرد مختلف نسبت به عملکرد تحصیلی دانش آموزان تحت تاثیر شبکه های اجتماعی مجازی وجود دارد، ادامه داد: از یک منظر صاحب نظران معتقدند استفاده مفرط از اینترنت ممکن است سطوح برانگیختگی روانشناختی را تشدید کرده و در نتیجه منجر به کم شدن خواب، کوتاهی در خوردن برای یک دوره طولانی و فعالیت جسمی محدود شود که تمامی این عوامل باعث برهم خوردن تعادل بدن و در نتیجه بازماندن از انجام فعالیت های لازم تحصیلی می‌شود.
به گفته وی گرچه امروزه نوجوانان علاقه زیادی به استفاده از شبکه های اجتماعی دارند اما با این وجود طرفداران نظریه یاد شده معتقدند شبکه‌های اجتماعی تاثیری منفی بر روی تحصیلات دانش آموزان دارد.
این جامعه شناس ادامه داد: همچنین طرفداران نظریه یاد شده اعتقاد دارند که با وجود محبوبیت شبکه‌های اجتماعی برای استفاده شخصی، اما تنها درصد کمی از دانش آموزان و دانشجویان از این شبکه‌ها برای کارهای مدرسه و دانشگاهی خود استفاده می­‌کنند و بر این اساس شبکه های اجتماعی تاثیری بر افزایش توانمندی های علمی دانش آموزان و دانشجویان ندارد.
دانشیار پژوهشگاه علوم انسانی و مطالعات اجتماعی جهاد دانشگاهی با اشاره به نظریه دیگری در این رابطه، خاطر نشان کرد: از منظر دوم، شبکه‌های اجتماعی به علت دسترسی در همه مکان‌ها و قابل حمل بودن توانسته روشهای آموزش و راهبردهای نوین یادگیری نوجوانان امروز را تغییر دهد.
یکی از مطالعات انجام شده در این راستا نشان می­‌دهد که تبلت‌ها با توجه به طراحی خود در سهولت به اشتراک گذاری صفحه نمایش، راه اصلی رسیدن به مهارت‌های آموزشی قرن بیست و یکم یعنی خلاقیت، نوآوری، ارتباطات و همکاری در میان دانش آموزان هستند.
هیچ همبستگی بین معدل کلی دانش آموزان و شرکت در رسانه‌های اجتماعی پیدا نشده استاین عضو هیات مدیره انجمن ایرانی مطالعات زنان با بیان اینکه مطابق با نتایج برخی از تحقیقات، نوجوانان از شبکه‌های اجتماعی برای تعدادی از فعالیت های مثبت نیز استفاده می کنند، عنوان کرد: گروهی از صاحب نظران اعتقاد دارند که شبکه های اجتماعی پلتفرمی برای جوانان به منظور یادگیری و بهبود مهارت ها در حیطه یک دانش خاص ایجاد می کنند.
از سوی دیگر برخی از مطالعات، تاثیر شبکه‌های اجتماعی بر اُفت در نمرات و عملکرد آکادمیک دانش آموزان و کمبود زمان برای مطالعه را بررسی کرده‌اند که مطابق با نتایج آن هیچ همبستگی بین معدل کلی دانش آموزان و شرکت در رسانه‌های اجتماعی همچون فیسبوک پیدا نشده است و بر اساس نتایج برخی تحقیقات دیگر، حتی رسانه های اجتماعی توانسته تعامل بین دانش آموزان و دبیران را بیشتر کند.
شاوردی خطاب به معلمان نیز این را هم گفت که دبیران مدارس متوسطه باید دانش آموزان را با فرصت‌های آموزشی موجود در شبکه های اجتماعی مجازی آشنا کنند.
وی در پایان سخنان خود با ارائه پیشنهاداتی خطاب به معلمان و اولیای دانش آموزان تاکید کرد: دبیران باید بکوشند دانش آموزان را به انجام مشارکت‌های جمعی در امور آموزشی از طریق شبکه‌های اجتماعی ترغیب کنند و والدین نیز باید به صورت غیر مستقیم بر مدت زمانی که دانش آموزان وقت خود را در شبکه‌های اجتماعی می گذرانند نظارت کرده و بکوشند با ایجاد برنامه‌های جمعی از مشارکت آنها در برنامه‌ریزی یا همکاری استفاده کنند تا اینگونه زمان حضور آنها در شبکه‌های اجتماعی مدیریت شود.                           ",https://www.asriran.com/003Uxm
834009,۱۴۰۱/۰۱/۱۹,ورزشی,درآمد هنگفت فرگوسن در ۸۰ سالگی,منچستریونایتد بیش از یک میلیارد پوند از زمان رفتن فرگوسن خرج بازیکن کرده است و هیچ تغییری در وضعیت این تیم رخ ندارد و سقوط تیم همچنان ادامه دارد.,"با وجود این که سر الکس فرگوسن تقریباً یک دهه پیش به عنوان سرمربی منچستریونایتد بازنشسته شد، طبق گزارشات، هنوز در ۸۰ سالگی ۲۳۵ هزار پوند در هفته درآمد دارد.
به گزارش ایسنا و به نقل از سان، فرگوسن در سال ۲۰۱۳ پس از کسب ۱۳ عنوان قهرمانی لیگ برتر و دو جام لیگ قهرمانان اروپا اعلام بازنشستگی کرد.
به گزارش سان، فرگوسن ۹ سال پس از گذراندن دوران ۲۶ ساله خود در اولدترافورد سالانه دو میلیون پوند به عنوان سفیر منچستریونایتد درآمد دارد. این نشریه بریتانیایی هم‌چنین گزارش داد که مجموع درآمد او حدود ۲۳۵ هزار پوند در هفته است.
طبق آخرین آمار شرکت تبلیغاتی ورزشی ACF، فرگوسن سال گذشته ۱۲.۲ میلیون پوند درآمد داشت و دارایی‌های او از ۱۷.۵ میلیون پوند به ۲۶ میلیون پوند در سال ۲۰۲۱ افزایش یافت.
پس از بازنشستگی فرگوسن، هیچ مربی نتوانست استانداردهایی را که او در منچستریونایتد تعیین کرده بود، برآورده کند.
به گفته وین رونی، مهاجم پیشین شیاطین سرخ، نقش فرگوسن در باشگاه یونایتد بسیار حائز اهمیت است و هر مربی جدیدی که هدایت تیم را برعهده می‌گیرد، تحت فشار قرار می‌دهد.
رونی به برنامه فوتبال دوشنبه شب اسکای اسپورت گفت: وقتی سر الکس بازنشسته شد، فکر می‌کنم همه می‌دانستند که کار بسیار دشواری خواهد بود. دیوید مویس وارد شد و نتیجه‌ای حاصل نشد و از آن زمان لوییس فن خال، ژوزه مورینیو، اوله گونار سولسایشر و رانگنیک اضافه شدند.
ما مربی‌های خوبی داشتیم، اما منچستریونایتد باشگاهی متفاوت از بسیاری از باشگاه‌ها در سراسر جهان است. به مربی الان نیاز داریم که جایگاه یونایتد را بداند و بتواند این تیم را بار دیگر در زمره بهترین‌ها قرار دهد. اگر مدام هر دو سال یک بار مدیر را عوض کنید، این اتفاق نخواهد افتاد.
فرگوسن مانند پدرخوانده باشگاه بود؛ نه فقط برای بازیکنان، بلکه کارکنان و آکادمی. او در بالای همه چیز بود. زمانی که شما چنین فردی را از دست می‌دهید، شخص دیگری وارد می‌شود و این یک تغییر بزرگ است.
فرگوسن در ۲۶ سال حضور در منچستریونایتد، سیستم استعدادیابی را متحول کرد و آکادمی قدرتمند منچستریونایتد را پر و بال داد. اقدامات فرگوسن در آن سال‌ها خارج از مستطیل سبز بود و می‌خواست باشگاه هویت بزرگ در زمین بلکه در بیرون از آن داشته باشد.
منچستریونایتد بیش از یک میلیارد پوند از زمان رفتن فرگوسن خرج بازیکن کرده است و هیچ تغییری در وضعیت این تیم رخ ندارد و سقوط تیم همچنان ادامه دارد.
فرگوسن بعد از ۲۶ سال در نهایت در سال ۲۰۱۳ از منچستریونایتد جدا و با دنیای مربیگری نیز خداحافظی کرد. از آن زمان تاکنون، ۵ مربی جانشین او شده‌اند.
ابتدا دیوید مویس اسکاتلندی، هموطن فرگوسن که حضورش در این تیم به یک سال نکشید، سپس لوییس فان خال و در ادامه ژوزه مورینیو هدایت این تیم را بر عهده گرفتند. نوبت به اوله گنار سولسشایر و رالف رانگنیک نیز رسید ولی این تیم نتوانسته است به دوران خوب قبل بازگردد.                           ",https://www.asriran.com/003Uxl
834008,۱۴۰۱/۰۱/۱۹,بین الملل,نشست امنیتی نخست وزیر اسرائیل پس از تیراندازی در تل‌آویو/عامل حمله در درگیری کشته شد,"منابع عبری زبان اعلام کردند که صبح امروز (جمعه) مجری عملیات که یک فلسطینی ۲۹ ساله از اردوگاه جنین به نام ""رعد فتحی زیدان حازم"" است در درگیری با پلیس اسرائیل به شهادت رسید.","در پی حمله به کلوپ شبانه در تل آویو، نخست وزیر اسرائیل نشستی را با مسئولان امنیتی برگزار کرد.
به گزارش ایسنا، به نقل از خبرگزاری اسپوتنیک، نفتالی بنت، نخست وزیر اسرائیل بعد از عملیات تیراندازی در تل آویو که به کشته شدن دو تن و زخمی شدن ۱۵ تن دیگر منجر شد، نشستی را با وزیر جنگ، وزیر امنیت داخلی، رئیس ستاد ارتش، رئیس شاباک و بازرس پلیس برگزار کرد.
شبکه ۱۳ تلویزیون اسرائیل اعلام کرد که این عملیات توسط یکی از فلسطینی‌های ساکن اراضی اشغالی انجام شده است.
منابع عبری زبان اعلام کردند که صبح امروز (جمعه) مجری عملیات که یک فلسطینی ۲۹ ساله از اردوگاه جنین به نام ""رعد فتحی زیدان حازم"" است در درگیری با پلیس اسرائیل به شهادت رسید.
قبل از این گفته شده بود مجریان این عملیات ۳ نفر هستند که دو نفر از آنان به شهادت رسیدند.
نفتالی بنت بعد از این عملیات در توییتی نوشت: شب بسیار دشواری است. ما به خانواده‌های قربانیان تسلیت می‌گوییم. نیروهای امنیتی مجری عملیات را تحت پیگرد قرار می‌دهند و هر کجا که باشد بازداشت خواهد شد. هر فردی که به او کمک کند نیز بهای کارش را خواهد داد.
همچنین نیروهای امنیتی از ساکنان خواستند از منازلشان خارج نشوند چراکه ممکن است در معرض تیراندازی قرار گیرند.
رسانه‌ها اعلام کردند که بعد از این عملیات بیش از ۱۰۰۰ سرباز در تل آویو مستقر شده‌اند.                           ",https://www.asriran.com/003Uxk
834007,۱۴۰۱/۰۱/۱۹,عمومی,آغاز آموزش حضوری دانشجویان کارشناسی از شنبه / ادامه آموزش مجازی برای کلاس‌های بیش از ۴۰ نفر,دانشجویان موظفند کارت الکترونیکی تزریق دو دُز واکسن خود را در بدو ورود به دانشگاه به مسؤولین مربوطه ارائه کنند و دانشجویان متقاضی خوابگاه ضمن تزریق سه دُز واکسن می‌توانند از خوابگاه استفاده کنند.,"کلیه دروس دانشجویان کارشناسی دانشگاه شهید بهشتی از فردا ۲۰ فروردین ماه سال جاری برای نیم‌سال دوم تحصیلی به شکل حضوری برگزار می‌شود.
به گزارش ایسنا،‌ بر اساس مصوبات هیات رئیسه دانشگاه شهید بهشتی، کلاس‌های آموزشی مقاطع تحصیلات تکمیلی (غیر از دانشجویان کارشناسی ارشد ورودی ۱۴۰۰) از ۱۴ فروردین به صورت حضوری برگزار شد و کلیه دروس دانشجویان کارشناسی این دانشگاه نیز از فردا شنبه ۲۰ فروردین ماه جاری به صورت حضوری آموزش داده خواهند شد.
در چندین نقطه از دانشگاه میز خدمت برای پاسخگویی به پرسش‌های احتمالی دانشجویان مستقر می‌شود و دفاتر مشاوره در محل خوابگاه پسران و دختران فعال خواهد شد.
گروه‌هایی از دانشجویان ورودی سال‌های قبل برای معرفی بخش‌های مختلف دانشگاه به نودانشجویان مستقر خواهند بود و آنان را در تور دانشگاه گردی همراهی می‌کنند.
دروس نظری کارشناسی دانشجویان شهید بهشتی با بیش از ۴۰ نفر دانشجو به صورت غیرحضوری برگزار شده و برای این دروس، کلاس‌های حل تمرین و رفع اشکال با ظرفیت کمتر برنامه‌ریزی خواهد شد.
همچنین کلاس‌های دانشجویان کارشناسی ارشد ورودی ۱۴۰۰ پس از ماه مبارک رمضان (از ۱۷ اردیبهشت) به صورت حضوری برگزار می‌شود. همانطور که قبلا نیز اعلام شده است، آزمون پایان‌ترم در کلیه مقاطع به صورت حضوری برگزار خواهد شد.
دانشجویان موظفند کارت الکترونیکی تزریق دو دُز واکسن خود را در بدو ورود به دانشگاه به مسؤولین مربوطه ارائه کنند و دانشجویان متقاضی خوابگاه ضمن تزریق سه دُز واکسن می‌توانند از خوابگاه استفاده کنند.
در مصوبه هیات رییسه دانشگاه شهید بهشتی آمده است: در صورت تغییر شرایط همه‌گیری ویروس کووید -۱۹، بر اساس مصوبات ستاد ملی مقابله با بیماری کرونا و ابلاغیه‌های مراجع ذی‌ربط، مراتب مجددا اطلاع‌رسانی و اقدامات متناسب با آن پیش‌بینی خواهد شد.                           ",https://www.asriran.com/003Uxj
834006,۱۴۰۱/۰۱/۱۹,اجتماعی ,الگوی افزایش شهریه مراکز آموزشی تغییر می‌کند,الگوی شهریه برای هر مرکز متناسب با فعالیت‌های آموزشی و پرورشی، تعداد دانش‌آموزان، امکانات و تجهیزات و فضای حاکم نیروی انسانی شهریه در نظر گرفته می‌شود.,"رییس سازمان مدارس و مراکز غیردولتی و توسعه مشارکت‌های مردمی درباره افزایش شهریه مراکز آموزشی غیردولتی توضیح داد: شهریه مراکز غیردولتی ابتدای هرسال مشخص می‌شود، بنابراین درحال انجام هماهنگی‌های لازم برای افزایش شهریه سالانه هستیم.
به گزارش ایرنا، محمودزاده ادامه داد: قرار است امسال افزایش شهریه به صورت یک درصد کلی برای همه آموزشگاه‌ها عنوان نشود بلکه با روسای آموزشگاه‌ها به این توافق رسیدیم که افزایش شهریه براساس یک الگو و به صورت متفاوت براساس کیفیت تدریس و تجهیزات هر آموزشگاه اعلام شود.
وی با بیان اینکه بخشنامه این الگوی شهریه به استان‌های کشور ابلاغ شده است، عنوان کرد: الگوی شهریه برای هر مرکز متناسب با فعالیت‌های آموزشی و پرورشی، تعداد دانش‌آموزان، امکانات و تجهیزات و فضای حاکم نیروی انسانی شهریه در نظر گرفته می‌شود.
رییس سازمان مدارس و مراکز غیردولتی و توسعه مشارکت‌های مردمی یادآور شد: براساس شاخص‌های اعلام شده برای آموزشگاه یک نسخه مشخص می‌دهیم و مانند سال‌های گذشته براساس یک درصد مشخص افزایش قیمت وجود ندارد.
محمودزاده افزود: با افزودن یک درصد شهریه به صورت یکسان برای همه مراکز وموسسات آموزشی کیفیت کار به درستی سنجیده نمی‌شود اما با درنظر گرفتن الگوی شهریه کیفیت بخشی تقویت می شود.
وی با تاکید بر اینکه الگوی شهریه به کارکردهای مراکز آموزشی گره خورده است، گفت: مراکز باید وضعیت خود را براساس الگوهای میزان شهریه اعلام کنند، سپس این اعلام در شورای نظارات بر منطقه استان مصوب شود تا در نهایت پس از تصویب در اعلانات مدارس و مراکز به اطلاع اولیا و دانش آموزان برسد.
به گزارش ایرنا، شهریه آموزشگاه های غیردولتی در سال های گذشته براساس یک سری شاخص ها به طور کلی و درصدی برای همه مراکز در نظر گرفته می شد، در واقع مراکز غیردولتی هر سال نسبت به سال گذشته درصد مشخصی افزایش شهریه داشتند.                           ",https://www.asriran.com/003Uxi
834005,۱۴۰۱/۰۱/۱۹,ورزشی,اعزام تیم فوتبال نابینایان ایران به بازی‌های چندجانبه آلمان,تیم فوتبال نابینایان ایران در سال ۲۰۱۰ در بازی های پاراآسیایی گوانگ ژو چین نایب نایب قهرمان شد، در بازی های پاراآسیایی اینچئون کره جنوبی در سال ۲۰۱۴ به مقام قهرمانی دست یافت و در پارالمپیک ۲۰۱۶ ریو( برزیل) هم نایب قهرمان شد.,"سرمربی تیم فوتبال پنج نفره نابینایان ایران با اشاره به اینکه دفاع این تیم از عنوان قهرمانی که در بازی‌های پاراآسیایی ۲۰۱۴ اینچئون کره بدست آمد کار سختی است، اعلام کرد: به منظورآمادگی بیشتر برای شرکت در این بازی‌های مهم ،تیم ملی به بازی‌های چند جانبه آلمان اعزام شود.
جواد فلفلی روز جمعه در حاشیه برگزاری سومین مرحله اردوی آمادگی تیم فوتبال پنج نفره نابینایان ایران در شیراز در مصاحبه با خبرنگار ایرنا گفت: بازی‌های چند جانبه آلمان از اواخر اردیبهشت ماه سال جاری برگزار می شود که تیم های آلمان، ایتالیا، ژاپن و ایران درآن شرکت دارند و به صورت دوره ای با هم بازی خواهند کرد.
وی اضافه کرد: امیدواریم این اتفاق بیفتد و تیم ملی که مدت هاست از شرایط مسابقه و تمرین دور بوده است دربازی‌های چند جانبه آلمان شرکت کند و هم اینک هم محمدرضا مظلومی رییس فدراسیون نابینایان پیگیراعزام تیم ملی به این مسابقات است که جای تشکر دارد.
فلفلی با اظهار اینکه تیم ملی برای بازی‌های پاراآسیایی ۲۰۲۲ هانژو چین آماده می شود، افزود: کمیته پارالمپیک در رتبه بندی، تیم ملی فوتبال پنج نفره را نقره ای محسوب کرده برای همین هم ۱۱ مرحله اردو در نظر گرفته است.
وی گفت: فدراسیون نابینایان با توجه به اینکه تیم ملی مدت ها از مسابقه و تمرین دور بوده جمعا ۱۴ مرحله اردو در نظر گرفته است که هم اینک سومین مرحله را در شیراز پشت سر می گذاریم.
سرمربی تیم فوتبال پنج نفره نابینایان ایران ادامه داد: پیشتر ۲ مرحله اردو در شهرستان محلات برگزار کردیم و از ۱۵ فروردین لغایت ۲۳ همین ماه سومین مرحله را در زمین اختصاصی نابینایان ورزشگاه پارس با حضور ۱۳ بازیکن و دست اندرکاران تیم ملی پشت سرمی گذاریم.
استان فارس در تیم فوتبال پنج نفره نابینایان ایران پیشرو است
فلفلی با بیان اینکه استان فارس در اردوی تیم ملی با داشتن ۶ بازیکن و یک مربی بیشترین سهمیه دارد و پیشرو است، اظهار داشت: فوتبال نابینایان زیر ساخت های خاص خودش دارد از این رو زمین اختصاصی ورزشگاه پارس که استاندارد پیش بینی شده است، مشکلاتی از جمله نداشتن سرویس بهداشتی و رختکن دارد که از مسئولان ورزش فارس می خواهیم کمبودها را بر طرف کنند چرا که فارس قطب فوتبال نابینایان ایران است.
وی ادامه داد: از آنجا که فدراسیون نابینایان زمین اختصاصی شیراز به عنوان یک پایه در نظر گرفته است که می تواند به عنوان یک کمپ میزبان مسابقات بین المللی باشد لازم است مسئولان استان فارس به ویژه استاندار ورزش دوست حمایت کنند تا کمبودهای این ورزشگاه برطرف شود چرا که با تکمیل شدن آن بهترین کمپ ایران می شود.
مسئولان بیایند توانایی بازیکنان را ببینند
سرمربی تیم فوتبال پنج نفره نابینایان ایرانا زمسئولان استان فارس به خصوص سرپرست ورزش و جوانان خواست که در تمرین های این تیم حضور یابند و از نزدیک با توانایی وهنرهای بازیکنان آشنا شوند وبا تحقق این امر کمک خواهد شد تا بازیکنان با روحیه شاد تمرین ها را ادامه دهند و احساس تنهایی نکنند.
وی ضمن تشکر از فدراسیون نابینایان افزود: امکانات رفاهی اردوها عالی است و احساس رضایت داریم زیرا سه مرحله اردو شرایط خوبی داشته است، انصافا مسئولان تا آنجا که وظیفه داشتند به نحو شایسته ای همکاری کردند که می توان به تدارک برای اعزام تیم به بازی‌های چند جانبه آلمان اشاره کرد.
امیر پوررضوی، بهزاد زادعلی اصغر، مهدی طالعی، حسین رجب پور، صادق رحیمی، محمدرضا مهنی نسب، محمد امین رحیم زاده، احمدرضا شاه حسینی، حجت الله مزارعی، علیرضا بخت، علیرضا ایزدی، مرتضی کریمی و میثم شجاعیان ۱۳ بازیکن دعوت شده به این اردو هستند که زیر نظر جواد فلفلی به عنوان سرمربی و امیرحمزه زارع، محمدرضا شاد دل، محمدمهدی رفیعی به عنوان مربی تمرین خواهند کردند.
احمدرضا شاه حسینی، حجت‌الله مزارعی،علیرضا بخت، علیرضا ایزدی، مرتضی کریمی و میثم شجاعیان ۶ بازیکن استان فارس هستند و امیر حمزه زارع هم از شیراز مربی تیم ملی است.
بازی‌های پاراآسیایی ۲۰۲۲ هانژو چین مهرماه ۱۴۰۱ برگزار می شود.
تیم فوتبال نابینایان ایران در سال ۲۰۱۰ در بازی‌های پاراآسیایی گوانگ ژو چین نایب نایب قهرمان شد، در بازی‌های پاراآسیایی اینچئون کره جنوبی در سال ۲۰۱۴ به مقام قهرمانی دست یافت و در پارالمپیک ۲۰۱۶ ریو( برزیل) هم نایب قهرمان شد.                           ",https://www.asriran.com/003Uxh
834004,۱۴۰۱/۰۱/۱۹,محیط زیست,دریای عمان مواج می‌شود,احتمال خسارت به تورها و ادوات ماهیگیری وجود دارد لذا توصیه می‌شود از انجام هر گونه فعالیت دریایی جلوگیری جلوگیری شود.,"مدیرکل هواشناسی سیستان و بلوچستان ضمن صدور هشدار سطح زرد دریایی این اداره‌کل گفت: از بعدازظهر امروز جمعه شاهد افزایش سرعت باد تا ۵۵ کیلومتر بر ساعت در دریای عمان خواهیم بود.
محسن حیدری روز جمعه در گفت‌وگو با خبرنگار ایرنا اظهارداشت: این سامانه که موجب افزایش ارتفاع موج تا ۱۵۰ سانتی متر نیز می‌شود، تا اواخر وقت سه‌شنبه ۲۳ فروردین ادامه خواهد داشت و شاهد اختلال در فعالیت های دریایی خواهیم بود.
وی افزود: احتمال خسارت به تورها و ادوات ماهیگیری وجود دارد لذا توصیه می‌شود از انجام هر گونه فعالیت دریایی جلوگیری جلوگیری شود.
مدیرکل هواشناسی سیستان و بلوچستان گفت: همچنین از شهروندان عزیز نیز تقاضا می‌شود از انجام هر گونه فعالیت‌های تفریحی در دریای عمان خودداری کنند.
                           ",https://www.asriran.com/003Uxg
834003,۱۴۰۱/۰۱/۱۹,بین الملل,بایدن: روسیه جایی در شورای حقوق بشر سازمان ملل ندارد,روز پنجشنبه، مجمع عمومی سازمان ملل عضویت روسیه را در شورای حقوق بشر با ۹۳ رای موافق در مقابل ۲۴ رای مخالف و در واکنش به اقدامات در بوچا، اوکراین تعلیق کرد.,"بایدن از اقدام سازمان ملل در تعلیق عضویت روسیه در شورای حقوق بشر تمجید کرده و گفت: مسکو هیچ جایی در این شورا ندارد.
به گزارش ایسنا، به نقل از پایگاه خبری هیل، جو بایدن، رئیس جمهوری آمریکا در بیانیه‌ای اعلام کرد: آمریکا از نزدیک با متحدان و شرکایش در سراسر جهان برای به ثمر نشستن این رای گیری همکاری کرده چون روسیه دست به نقض‌های گسترده و شدید حقوق بشری می‌زند. نیروهای روسی مرتکب جنایت‌های جنگی شده‌اند.
وی ادامه داد: روسیه هیچ جایگاهی در شورای حقوق بشر سازمان ملل ندارد. پس از این رای گیری تاریخی، روسیه دیگر نمی‌تواند در فعالیت‌های این شورا یا اشاعه و انتشار اطلاعات نادرستش همزمان با فعالیت کمیسیون تحقیقات شورای حقوق بشر درباره نقض‌ها و سوءاستفاده‌های روسیه در زمینه حقوق بشر در اوکراین ادامه دهد.
اوایل روز پنجشنبه، مجمع عمومی سازمان ملل عضویت روسیه را در شورای حقوق بشر با ۹۳ رای موافق در مقابل ۲۴ رای مخالف و در واکنش به اقدامات در بوچا، اوکراین تعلیق کرد؛ ۵۸ کشور به این اقدام رای ممتنع دادند.
این اقدام در تعلیق عضویت روسیه از سوی ولودیمیر زلنسکی، رئیس جمهوری اوکراین مورد استقبال قرار گرفت.
وی در توئیتی نوشت: تعلیق عضویت فدراسیون روسیه در شورای حقوق بشر سازمان ملل یک گام مهم است. این یک مجازات دیگر برای روسیه است. از بابت همبستگی شرکا سپاسگزارم. ما باید به فشارهای هماهنگ علیه روسیه در سطح بین‌المللی ادامه دهیم. بیایید روسیه را مجبور کنیم تا به صلح بپردازد.
در این میان، آنتونی بلینکن، وزیر امور خارجه آمریکا نیز در بیانیه‌ای اعلام کرد: بر این باورم که روند نادرست اکنون درست شده است. ما شاهد افزایش اقدامات وحشیانه روسیه علیه قوانین بین‌المللی و حقوق بشر در اوکراین به ویژه تخریب و کشته شدن غیرنظامیان در بوچا، ایرپین و ماریوپل هستیم.                           ",https://www.asriran.com/003Uxf
834002,۱۴۰۱/۰۱/۱۹,اقتصادی,توافق تهران و مسکو برای صادرات محصولات لبنی به روسیه,در این دیدار علاوه بر حصول توافق در زمینه صادرات برخی از محصولات لبنی از ایران به روسیه و اتحادیه اوراسیا، کارگروهی برای تسهیل و تسریع در زمینه همکاری‌های طرفین در زمینه لبنیات و آبزیان ایجاد شد.,"ایران و روسیه توافق کردند که برخی از محصولات لبنی از ایران به روسیه و اتحادیه اوراسیا صادر شود.
به گزارش ایسنا، کاظم جلالی، سفیر جمهوری اسلامی ایران در مسکو و علیرضا پیمان پاک، رئیس کل سازمان توسعه تجارت همراه با مدیران تعدادی از شرکت‌های لبنی و اتحادیه صادرکنندگان آبزیان با «سرگئی دانکورت»، رئیس سرویس فدرال نظارت بر بهداشت دامی و گیاهی روسیه دیدار کرد.
طرفین در خصوص توسعه همکاری‌ در زمینه نظارت بر استانداردها در تولید و تجارت محصولات لبنی، آبزیان، نباتات، گوشت دام و طیور به مذاکره پرداختند.در این دیدار علاوه بر حصول توافق در زمینه صادرات برخی از محصولات لبنی از ایران به روسیه و اتحادیه اوراسیا، کارگروهی برای تسهیل و تسریع در زمینه همکاری‌های طرفین در زمینه لبنیات و آبزیان ایجاد شد.                           ",https://www.asriran.com/003Uxe
834001,۱۴۰۱/۰۱/۱۸,بین الملل,نماینده سازمان ملل درباره شهر بوچا اوکراین: وحشتناک است,دوجاریک افزود: گریفیتس یک گور دسته جمعی با اجساد پیچیده شده در پلاستیک، ده ها آپارتمان و خانه ویران شده و ماشین های سوخته در خیابان های بوچا مشاهده کرد.,"سخنگوی سازمان ملل اعلام کرد مارتین گریفیتس هماهنگ کننده امور اضطراری سازمان ملل مشاهداتش از بوچای اوکراین را وحشتناک توصیف کرد.
استفان دوجاریک سخنگوی سازمان ملل روز پنجشنبه به وقت محلی در جمع خبرنگاران با توصیف سفر هماهنگ کننده امور اضطراری سازمان ملل به اوکراین گفت: گریفیتس امروز از بوچا و ایرپین بازدید و مشاهدات خود را وحشتناک توصیف کرد.
دوجاریک افزود: گریفیتس یک گور دسته جمعی با اجساد پیچیده شده در پلاستیک، ده ها آپارتمان و خانه ویران شده و ماشین های سوخته در خیابان های بوچا مشاهده کرد.
به گفته وی، گریفیتس درخواست دبیرکل را برای انجام تحقیقات مستقل و فوری جهت تضمین پاسخگویی موثر را تکرار و بر تعهد سازمان ملل در کمک به حفاظت از غیرنظامیان و رسیدگی به همه افرادی که به کمک های بشردوستانه فوری نیاز دارند، تاکید دارد.
همزمان با اعلام مقامات اوکراینی در ۱۴ فروردین (۳ آوریل) مبنی بر آزادسازی تمامی مناطق پایتخت از کنترل نیروهای روسیه، تصاویری دلخراش از اجساد غیرنظامیان در خیابان‌های شهر ""بوچا"" منتشر شد که جهان را بهت‌زده کرد.
غرب نیروهای روسیه را متهم به انجام این واقعه کرده و می گوید آنها هنگام خروج از اطراف پایتخت اوکراین غیرنظامیان را هدف گلوله قرار داده اند اما روسیه اصرار دارد قاطعانه اتهام دست داشتن در کشتار غیرنظامیان شهر بوچا در اوکراین را رد می کند.
روسیه حمله نظامی علیه اوکراین را از 5 اسفند گذشته آغاز کرد و این حملات ادامه دارد.                           ",https://www.asriran.com/003Uxd
834000,۱۴۰۱/۰۱/۱۸,اجتماعی ,هدیه زمین به خانواده چهارقلوی البرز,علاوه بر این در دیدار معاون رییس جمهور در امور زنان و خانواده با پدر و مادر چهار قلوی البرزی یک قطعه زمین به مساحت ۲۰۰ متر مربع با کاربری مسکونی در شهرستان نظرآباد استان البرز به این خانواده اختصاص داده شد.,"معاون رییس جمهور در امور زنان و خانواده گفت: از سال ۱۴۰۰ سعی کرده‌ایم مقدماتی را فراهم کنیم تا خانواده‌هایی که از نعمت بیش از چهار فرزند برخوردار می‌شوند مورد حمایت قرار گیرند و برای شروع و امکان عملیاتی شدن از چند قلوها شروع کردیم که به دلیل تعداد محدود امکان اجرایی شدن آن بیشتر است .
به گزارش ایسنا، انسیه خزعلی، روز پنجشنبه ۱۸ فروردین در جریان سفر استانی هیات دولت به استان، از کمپ ماده ۱۶ معتادین البرز بازدید کرد. در نشست با جمعی از مدیران و مسئولان این کمپ در جریان فعالیت‌ها و خدمات ارائه شده به معتادین مقیم این مرکز قرار گرفت و وضعیت اشتغال، ادامه تحصیل در دوران بازپروری و ایجاد امکانات تفریحی در این بازدید مورد بررسی قرار گرفت
علاوه بر این در دیدار معاون رییس جمهور در امور زنان و خانواده با پدر و مادر چهار قلوهای البرزی یک قطعه زمین به مساحت ۲۰۰ متر مربع با کاربری مسکونی در شهرستان نظرآباد استان البرز به این خانواده اختصاص داده شد.
معاون رئیس جمهور در امور زنان و خانواده در این دیدار ضمن اعلام برنامه حمایتی دولت مردمی از خانواده هایی که با عنایت خداوند صاحب فرزندان چهار و پنج قلو می شوند گفت: با اهدا این قطعه زمین خانواده این چهار قلوها ان شاء الله دغدغه تامین مسکن نخواهند داشت.
خزعلی با استناد به قانون جمعیت اظهار کرد: از سال ۱۴۰۰ سعی کرده‌ایم مقدماتی را فراهم کنیم تا خانواده‌هایی که از نعمت بیش از چهار فرزند برخوردار می‌شوند مورد حمایت قرار گیرند و برای شروع و امکان عملیاتی شدن از چند قلوها شروع کردیم که به دلیل تعداد محدود امکان اجرایی شدن آن بیشتر است .
وی افزود: تلاش می کنیم این قانون و بسیاری دیگراز قوانین مصوب که بنا به نبود امکانات و یا نبود همت لازم عملیاتی نشده از روی کاغذ به میدان بیاید و با پشتکار دولت مردمی عملیاتی شود.
معاون رئیس جمهور در امور زنان و خانواده گفت: برای تحقق این مهم وزیر راه و شهر سازی همت خوبی به خرج دادند و تشویق کردند تا برای شناسایی این خانواده ها و اختصاص زمین اقدام شود.
خزعلی افزود: بحمدالله در اولین روزهای ۱۴۰۱ این چهار قلوها در کرج به دنیا آمدند و باید به خانواده ایشان و خانواده بزرگ البرز این نعمت را تبریک گفت و امیدواریم اینگونه خبر های خوش تداوم یابد تا چالش جمعیتی کشور برطرف شود.
ابراهیم قلی پور رییس اداره مسکن و شهر سازی نظر آباد نیز دردیدار با خانواده چهارقلوهای البرزی گفت: با توجه به‌ اینکه این خانواده ساکن نظر آباد هستند بنا به دستور وزیر مسکن و را ه و شهرسازی قطعه زمین مورد اشاره به مساحت ۲۰۰ متر مربع با کاربری مسکونی در این شهرستان برای این خانواده اختصاص یافت.                           ",https://www.asriran.com/003Uxc
833999,۱۴۰۱/۰۱/۱۸,سیاست خارجی,آمریکا و اروپا: برای سناریوهای دیگر در مورد ایران، آماده ایم,، وزرای خارجه چهار کشور مذکور همچنین در مورد تضمین عدم دستیابی ایران به سلاح اتمی گفتگو کرد.,"وزرای خارجه آمریکا، انگلیس، آلمان و فرانسه گفتند برای سناریوهای دیگر در مورد ایران، در صورت لزوم آماده هستند. 
به گزارش خبرگزاری فارس، «آنتونی بلینکن» وزیر امور خارجه آمریکا بامداد پنجشنبه در دیدار با «لیز تراس» وزیر خارجه انگلیس، «ژان ایو لودریان» وزیر خارجه فرانسه و «آنالنا بائربوک» وزیر خارجه آلمان درباره مسائل مختلفی از جمله ایران و اوکراین گفتگو کرد.
وزارت خارجه آمریکا با اعلام این خبر، گفت: «بلینکن و همتایانش در تروئیکای اروپایی، آمادگی خود را برای سناریوهای دیگر در مورد ایران، در صورت لزوم اعلام کردند».
در این بیانیه آمده است: «بلینکن و وزرای خارجه انگلیس، فرانسه و آلمان توافق کردند که راه حل دیپلماتیک بهترین نتیجه برای مذاکرات هسته‌ای ایران است».
بر این اساس، وزرای خارجه چهار کشور مذکور همچنین در مورد تضمین عدم دستیابی ایران به سلاح اتمی گفتگو کرد.
وزارت خارجه آمریکا همچنین خبر داد که بلینکن در دیدار با تراس، لودریان و بائربوک، اقدامات روسیه در اوکراین را محکوم کرد و خواستار پاسخگویی شد.
وی با وزرای خارجه فرانسه، آلمان، ایتالیا و بریتانیا درباره کمک به اوکراین و راه‌های منزوی کردن روسیه در سطح بین‌المللی گفتگو کرد.                           ",https://www.asriran.com/003Uxb
833998,۱۴۰۱/۰۱/۱۸,اجتماعی ,تیراندازی در تل آویو (+عکس)/ کشته شدن ۲ اسراییلی و زخمی شدن ۸ نفر دیگر / عامل حمله فراری است / استقبال و تبریک جهاد اسلامی,سیستم حمل و نقل عمومی تل آویو به دلیل ترس از حملات بیشتر تعطیل شد.,"منابع خبری از وقوع تیراندازی در تل آویو و کشته شدن ۲ اسراییلی و زخمی شدن ۸ نفر دیگر خبر دادند.
به گزارش ایسنا، تیراندازی پنجشنبه شب در منطقه دیزنکوف در شهر تل آویو روی داد.
عامل تیراندازی فراری است و پلیس به دنبال دستگیری اوست.
سیستم حمل و نقل عمومی تل آویو به دلیل ترس از حملات بیشتر تعطیل شد. 
پلیس اسراییل این حمله را تروریستی اعلام کرد.
گروه مقاومت اسلامی فلسطینی جهاد اسلامی این عملیات را ضداشغالگرایانه دانست و تبریک گفت.
 
                                                                                    ",https://www.asriran.com/003Uxa
833997,۱۴۰۱/۰۱/۱۸,سیاست خارجی,ترکیه: کشتار غیرنظامیان در بوچا اوکراین مایه شرم بشریت است,وی در مورد وضعیت روابط ترکیه با مصر اظهار داشت: برای عادی سازی روابط با مصر گام‌هایی برداشته شده و در روزهای آینده اقداماتی انجام خواهیم داد.,"وزیر امور خارجه ترکیه گفت تصاویر مربوط به کشتار غیرنظامیان در بوچا اوکراین پذیرفتنی نبوده و مایه شرم برای بشریت است.
دولت اوکراین، ارتش روسیه را عامل این قتل عام دانسته است اما مسکو این موضوع را رد می کند.
به گزارش خبرگزاری آناتولی، مولود چاووش‌اوغلو، وزیر امور خارجه ترکیه که برای شرکت در جلسه وزیران خارجه کشورهای عضو ناتو در بروکسل، پایتخت بلژیک به سر می‌برد؛ نشست خبری ترتیب داد.
وی همچنین از بررسی تحولات اوکراین در دیدار با دیمیترو کولبا، وزیر امور خارجه این کشور، خبر داد.
چاووش‌اوغلو درباره تصاویر غیرنظامیان کشته شده در شهر بازپس گرفته شده بوچا از سوی ارتش اوکراین، گفت: این تصاویر غیرقابل قبول بوده و مایه شرم برای بشریت است و این موضوع را در دیدار با کولبا مطرح کردیم.
وی در مورد وضعیت روابط ترکیه با مصر اظهار داشت: برای عادی سازی روابط با مصر گام‌هایی برداشته شده و در روزهای آینده اقداماتی انجام خواهیم داد.
چاووش اوغلو در مورد اخراج متقابل سفرای ترکیه و مصر، خاطرنشان کرد: سفارت های دو کشور در سطح کاردار نمایندگی دارند.
چاووش اوغلو با اشاره به پیشرفت مذاکرات با آمریکا در تامین جنگنده‌های اف 16، گفت: از این نظر نامه وزارت امور خارجه به کنگره مهم است.
وزیر امور خارجه ترکیه اعلام کرد که از سوی بلینکن همتای آمریکایی‌ خود برای شرکت در نشست وزرای خارجه 18 مه به واشنگتن دعوت شده است.                           ",https://www.asriran.com/003UxZ
833996,۱۴۰۱/۰۱/۱۸,اجتماعی ,این پیامک کلاهبرداری است: «علیه شما شکایتی ثبت شده است»,ابلاغیه‌های الکترونیک قضایی از سرشماره‌های شخصی برای کاربران ارسال نمی‌شود.,"رئیس پلیس فتا آذربایجان شرقی گفت: هموطنان در صورت دریافت پیامکی از سرشماره‌های ناشناس با لینک‌های جعلی با عناوین مختلف از جمله علیه شما شکایتی ثبت شده است، اعتماد نکرده و از واریز مبلغ هرچند کم به جد خودداری کنند.
به نقل از پایگاه اطلاع رسانی پلیس آذربایجان شرقی، سرهنگ محسن محمودی ضمن اعلام این خبر اظهار کرد: پیامک‌های ارسالی از طرف قوه قضائیه لینکی نداشته و کاربران باید دقت داشته باشند تا در صورت دریافت چنین پیام‌هایی روی لینک ارسالی کلیک نکنند و تحت هیچ شرایطی اقدام به پرداخت هزینه و وارد کردن اطلاعات حساب بانکی خود نکنند.
 وی افزود: ابلاغیه‌های الکترونیک قضایی از سرشماره‌های شخصی برای کاربران ارسال نمی‌شود و چنانچه شخصی شکایت یا پرونده‌ای در دادسرا دارند، باید از طریق سامانه رسمی قوه قضائیه پیگیر امورات خود باشد و به پیامک‌های جعلی و دارای لینک از سرشماره‌های ناشناس اعتماد نکنند.                           ",https://www.asriran.com/003UxY
833995,۱۴۰۱/۰۱/۱۸,سیاست خارجی,فرمانده آمریکایی: از خروج نیروی قدس از لیست گروه‌های تروریستی حمایت نمی کنم,وزیر خارجه آمریکا روز گذشته در گفت‌وگویی با ان‌بی‌سی در پاسخ به این سوال که «آیا سپاه پاسداران همچنان قرار است گروه تروریستی باقی بماند؟» عنوان کرد: من وارد این جزئیات که در کجای مذاکرات قرار داریم، نمی‌شوم. تنها می‌گویم که من چندان به حصول نتیجه در مذاکرات خوش‌بین نیستم.,"فرمانده ارشد آمریکایی گفت که از خروج نیروی قدس سپاه پاسداران جمهوری اسلامی ایران از لیست گروه‌های تروریستی خارجی حمایت نخواهد کرد.
به گزارش ایسنا به نقل از رویترز، مارک میلی، رئیس‌ ستاد مشترک ارتش آمریکا روز پنج‌شنبه در کمیته نیروهای مسلح سنا آمریکا ادعا کرد: من باور دارم که نیروی قدس سپاه پاسداران جمهوری اسلامی ایران یک گروه تروریستی است و از خروج آن‌ها از لیست حمایت نخواهم کرد.
اخیرا گزارش‌هایی درخصوص خروج احتمالی سپاه پاسداران از لیست گروه‌های تروریستی آمریکا به عنوان بخشی از مذاکرات وین منتشر شده است.
آنتونی بلینکن، وزیر خارجه آمریکا روز گذشته در گفت‌وگویی با ان‌بی‌سی در پاسخ به این سوال که «آیا سپاه پاسداران همچنان قرار است گروه تروریستی باقی بماند؟» عنوان کرد: من وارد این جزئیات که در کجای مذاکرات قرار داریم، نمی‌شوم. تنها می‌گویم که من چندان به حصول نتیجه در مذاکرات خوش‌بین نیستم؛ با وجود تمام تلاش‌هایی که برای این مذاکرات انجام گرفته و با وجود این حقیقت که امنیت ما با وجود این توافق در وضعیت بهتری قرار خواهد گرفت، ما به نقطه توافق نرسیده‌ایم. ما باید ببینیم که آیا می‌توانیم به آن (توافق) برسیم یا نه.
بلینکن افزود: زمان به شدت کوتاه شده است. این همان چیزی است که عصر امروز و همچنین فردا درخصوص آن با شرکای اروپایی‌مان صحبت خواهیم کرد. ما هماهنگی نزدیکی با اتحادیه اروپا، فرانسه، آلمان و انگلیس داشته‌ایم.
وزیر خارجه ایالات متحده در پایان گفت: خواهیم دید که به کجا می‌رسیم. من همچنان باور دارم که به نفع کشورمان است که به پایبندی به تعهدات توافق بازگردیم و ایران نیز همین کار را انجام دهد، اما همچنان به آن نقطه نرسیده‌ایم.                           ",https://www.asriran.com/003UxX
833994,۱۴۰۱/۰۱/۱۸,بین الملل,سازمان ملل: 1611 کشته غیرنظامی در جنگ اوکراین / 4.3 میلیون پناهجو,4 میلیون و 319 هزار و 494 پناهجو اوکراینی به کشورهای همسایه از جمله لهستان پناه برده‌اند.,"سازمان ملل اعلام کرد که در جریان جنگ روسیه-اوکراین دست‌کم 1611 غیرنظامی جان باخته و 4 میلیون و 319 هزار و 494 نفر به کشورهای همسایه پناه برده‌اند.
به گزارش خبرگزاری آناتولی، کمیساریای عالی سازمان ملل متحد در امور پناهندگان امروز با انتشار بیانیه‌ای اعلام کرد که از 24 فوریه تا 6 آوریل در جریان جنگ روسیه-اوکراین دست‌کم 1611 غیرنظامی جان باخته و 2 هزار و 227 تن نیز مجروح شده‌اند.
همچنین طی بازه زمانی مذکور٬ 4 میلیون و 319 هزار و 494 پناهجو به کشورهای همسایه از جمله لهستان پناه برده‌اند.
براساس این بیانیه٬ 2 میلیون و 514 هزار و 504 اوکراینی به لهستان، 662 هزار و 751 نفر به رومانی٬ 404 هزار و 21 نفر به مجارستان٬ 401 هزار و 704 نفر به مولداوی و 304 هزار و 983 نفر نیز به اسلوواکی انتقال یافته‌اند، همچنین از 21 تا 23 فوریه 113 هزار نفر از مناطق دونتسک و لوهانسک به روسیه رفته‌اند.
بیشترین تلفات غیرنظامیان ناشی از بمباران و حملات هوایی، توپخانه‌ای و موشکی بوده است. سازمان بین‌المللی مهاجرت هشدار داد که شمار قربانیان و مجروحان غیرنظامی ممکن است بسیار بالاتر از آنچه اعلام شده، باشد.
صدها هزار نفر از پناهجویان اوکراینی پس از عبور به کشورهای همسایه به سمت کشورهای اروپایی می‌روند.
همچنین سازمان بین المللی مهاجرت (IOM) وابسته به سازمان ملل نیز اعلام کرد که 7.1 میلیون غیرنظامی در داخل اوکراین آواره شده‌اند.                           ",https://www.asriran.com/003UxW
833993,۱۴۰۱/۰۱/۱۸,اجتماعی ,برگزاری مراسم سالگرد درگذشت سیروس قایقران,مجید جلالی ادامه داد: قایقران کسی بود که خنده ها و گریه هایش برای مردم بود و به مشکلات آنها رسیدگی می‌کرد ، بعدها که بازیکن حرفه ای فوتبال شد این منش را ادامه داد .نمی خواست کسی را برنجاند و این دلیل ماندگاری قایقران است.,"بیست و چهارمین مراسم سالگرد درگذشت سیروس قایقران عصر روز پنجشنبه در مسجد حسینیه شهدای کلیور بر سر مزار این کاپیتان فقید تیم ملی و بازیکن ارزشمند تیم ملوان بندرانزلی برگزار شد.
به گزارش ایرنا ، سرپرست فدراسیون فوتبال کشور در مراسم یادبود بیست و چهارمین سالگرد درگذشت سیروس قایقران طی سخنرانی گفت: باید در زمان حیات بازیکنان در کنار آنها باشیم و قهرمانان را از یاد نبریم.
میرشاد ماجدی اضافه کرد: کم‌کم فوتبال ما دارد از این قایقران ها و بازیکنان بامعرفت خالی می‌شود و به افسانه ها تبدیل می شوند. امیدوارم این جمعیت و دوستی ها در زمان حیات انسانها وجود داشته باشد.
مدیرکل ورزش و جوانان استان گیلان هم در این مراسم گفت: سیروس قایقران با مرام و با معرفت بود اگر امروز همه شما از اقصی نقاط استان و کشور در این مکان و سر مزار او جمع شده‌اید نشان از این دارد که این بازیکن ارزشمند همیشه در فکرها ، ذهن هاست و در قلب هاست.
جهانبخش آرمان افزود: امیدوارم این شهرستان و استان در آینده قایقران های فراوانی داشته باشد . سیروس الگوی رفتاری و اخلاقی برای اقشار مختلف بخصوص بازیکنان فوتبال بود.
بازیکن پیشین، مربی و کارشناس کنونی فوتبال کشور در این مراسم گفت: اسطوره‌ها خود را وقف مردم و کشور کرده و چندان به بهره‌مندی مالی فکر نمی‌کنند. اینکه سیروس تبدیل به چهره ماندگاری می‌شود از بزرگ منشی و معرفت او بود.
مجید جلالی ادامه داد: قایقران کسی بود که خنده ها و گریه هایش برای مردم بود و به مشکلات آنها رسیدگی می‌کرد ، بعدها که بازیکن حرفه ای فوتبال شد این منش را ادامه داد .نمی خواست کسی را برنجاند و این دلیل ماندگاری قایقران است.
وی تصریح کرد: برای آنکه کسی ماندگار باشد نباید انتظار و توقعی داشته باشد این دلیل اسطوره بودن است. به عبارتی قهرمانی ها شما را ماندگار نمی کند بلکه این اخلاق و رفتار و منش پهلوانی است که یک بازیکن را به یک قهرمان تبدیل می کند.
رییس هیات فوتبال بندرانزلی نیز در حاشیه این مراسم به ایرنا گفت: مراسم زنده یاد سیروس قایقران هرسال به مدت ۲۲ سال به طور مداوم و به صورت هماهنگ شده برگزار می شد ولی به علت ویروس کرونا به مدت ۲ سال این مراسم برگزار نشد که با انجام واکسیناسیون سراسری و کاهش این بیماری ستاد تصمیم به برگزاری این مراسم گرفت .
محمود رمضانی از توزیع سبد کالا در نیان اقشار نیازمند در شهرستان انزلی خبر داد و اضافه کرد: علاوه بر اقداماتی از این قبیل امشب مسابقه دوستانه ای بین پیشکسوتان ملوان و سپید رود رشت در ۲ نیمه ۴۰ دقیقه ای برگزار می شود و دیداری با دو پیشکسوت مایلی کهن و غفاری انجام می شود .وی در پایان از سرپرست فدراسیون فوتبال کشور خواست تا به ورزش شهرستان بندرانزلی برای در تکمیل استادیوم تختی این شهرستان کمک کند.سیروس قایقران متولد اول بهمن سال ۱۳۴٠ درمحله ی کلیور بندرانزلی بود.در پایان این مراسم پیراهن شماره ۹ تیم ملوان که به سیروس قایقران تعلق داشت به پدر زنده یاد قایقران اهدا شد .قلیقران ۱۸ فروردین سال ۱۳۷۷ درحالی که به همراه پسر هشت ساله اش راستین با خودروی رنو خود عازم تهران بود درتصادف با کامیون در جاده رشت – قزوین در محدوده امامزاده هاشم درگذشت.زنده یاد قایقران درسال ۱۳۶۳ به تیم ملی فوتبال دعوت شد و در ۳٠ دی همان سال نخستین بازی ملی خود را مقابل تیم ملی یوگسلاوی سابق انجام داد.سیروس قایقران نخستین بار در سال ۱۳۶۷ مقابل تیم ملی قطر بازوبند کاپیتانی تیم ملی را بر بازو بست.وی در دوران بازیگری عضو تیم های ملوان بندرانزلی، استقلال بندرانزلی ، اتحاد قطر و کشاورز تهران بود.قهرمانی با تیم ملوان درجام حذفی کشوردر سال ۱۳۶۹، مقام دوم لیگ قدس با تیم منتخب گیلان در سال ۱۳۶۶ ، مقام سومی درجام ملت های آسیا با تیم ملی ایران در سال ۱۳۶۷ و کسب عنوان قهرمانی بازی های آسیایی پکن درسال ۱۳۶۹ از افتخارات سیروس قایقران در دوران بازیگری است.وی در سال ۱۳۷۲ به عنوان سرمربی با تیم کشاورز تهران عنوان سوم لیگ دسته اول فوتبال کشوررا به دست آورد.سیروس قایقران سابقه سرمربیگری درتیم فوتبال مسعود هرمزگان را هم در کارنامه داشت.                           ",https://www.asriran.com/003UxV
833992,۱۴۰۱/۰۱/۱۸,ورزشی,بیرانوند:  می‌توانیم صعود کنیم,از الان هم فقط باید روی بازی اول کار کنیم. از الان فقط باید حواسمان روی بازی با انگلیس باشد. اگر بتوانیم بازی اول را نبازیم روحی و روانی روی تیم ما تاثیر بگذارد و مطمئنم برای اولین بار به مرحله بعد صعود خواهیم کرد.,"دروازه‌بان تیم ملی فوتبال ایران گفت: می‌توانیم در جام جهانی اتفاقات خوبی رقم بزنیم و اگر به انگلیس نبازیم برای اولین بار به مرحله بعدی این مسابقات راه پیدا خواهیم کرد.
به گزارش ایرنا، علیرضا بیرانوند پنجشنبه شب در گفت‌وگو با یک‌ برنامه تلویزیونی در خصوص مهار پنالتی کریستیانو رونالدو در جام جهانی ۲۰۱۸ روسیه اظهار داشت: اگر رونالدو چشم‌هایش را می‌بست و با پشت پا هم ضربه را به قسمت دیگری از دروازه میزد، توپ گل میشد چراکه از قبل تصمیم‌ گرفتم کدام سمت‌ شیرجه‌ بزنم.
وی افزود: زمانی که من چطوری کریس را گفتم همه به طنز از آن یاد کردند. خدا آن جمله را در زبانم گذاشت. من نمی‌دانستم خدا چه چیزی پیش پای من قرار داده است.
دروازه‌بان تیم ملی فوتبال ایران اضافه کرد: چهار پنالتی آخر رونالدو در آن زمان را دیدم که همه آنها را به سمت راست خودش و چپ دروازه بان میزد. من فقط تمرکزم روی آن منطقه بود و خدا هم خیلی کمک کرد. برای آن پنالتی تصمیمم را از قبل گرفته بودم که کجا بپرم. به غیر از آن صحنه او به هر جا می‌زد توپ گل می‌شد.
بیرانوند در مورد همگروهی با انگلیس در جام جهانی خاطرنشان کرد: مقابل بازیکنان تیم هایی که در جام جهانی باید مقابل آنها به میدان برویم بازی کردم. سال پیش مقابل تاتنهام به میدان رفتم و برابر گرت‌ بیل هم بازی کردم. از طرفی یکی دو بازیکن تیم ملی آمریکا در بواویشتا هم بازی من هستند که با آنها شوخی می‌کنم.
وی تاکید کرد: با توجه به سبک بازیکنانی که حریفان دارند و شرایط بازیکنان ما، واقعا اتفاقات خوبی ممکن است رخ دهد. بازی اول ما خیلی مهم است.جام جهانی روسیه پس از قرعه کشی سه ماه زمان داشتیم و تنها یک روز آنالیز اسپانیا کردیم. چهار ماه مدام برای بازی با مراکش تمرکز کردیم.
از الان هم فقط باید روی بازی اول کار کنیم. از الان فقط باید حواسمان روی بازی با انگلیس باشد. اگر بتوانیم بازی اول را نبازیم روحی و روانی روی تیم ما تاثیر بگذارد و مطمئنم برای اولین بار به مرحله بعد صعود خواهیم کرد.
تیم ملی ایران در جام‌جهانی ۲۰۲۲ با انگلیس، آمریکا و برنده پلی‌آف‌ اروپا (ولز با برنده اسکاتلند) همگروه است.                           ",https://www.asriran.com/003UxU
833991,۱۴۰۱/۰۱/۱۸,سیاسی,رئیسی: حذف ارز ۴۲۰۰ تومانی به نحوی اتفاق خواهد افتاد که شوکی به اقتصاد وارد نشود,ابراهیم رئیسی، رییس جمهور درباره حذف ارز ۴۲۰۰ تومانی گفت: اوایل امسال حذف ارز ترجیحی به نحوی اتفاق خواهد افتاد که شوکی به اقتصاد کشور وارد نشود.,کد ویدیو  دانلود    فیلم اصلی                                     ,https://www.asriran.com/003UxT
833990,۱۴۰۱/۰۱/۱۸,سیاسی,امیرعبداللهیان: آمریکا واقع بینانه رفتار کند,رییس دستگاه دیپلماسی کشورمان: روابط دو کشور ایران و صربستان تحولات مثبت و سازنده ای را پشت سر گذاشته است و امیدوار هستیم که با برگزاری کمیسیون اقتصادی دو کشور زمینه ارتقا و گسترش بیش از پیش مناسبات فراهم آید.,"وزیر امور خارجه با سازنده توصیف کردن مواضع چین، روسیه و سه کشور اروپایی، گفت: ایران برای رسیدن به یک توافق خوب، قوی و پایدار، مصمم است و طرف آمریکایی باید به جای زیاده‌خواهی، ایجاد کندی و مانع در مسیر کار، با رویکردی واقع بینانه رفتار کند.
به گزارش ایرنا، در گفت‌وگوی تلفنی حسین امیرعبداللهیان وزیر امور خارجه با نیکلا سلاکوویچ وزیر امور خارجه صربستان موضوعات مورد اهتمام مشترک دوجانبه، منطقه و جهان از جمله روند بحران اوکراین و مذاکرات وین مورد گفت‌وگو و تبادل نظر قرار گرفت.
امیرعبداللهیان در این گفت و گوی تلفنی ‌ضمن تبریک برگزاری انتخابات موفقیت آمیز پارلمان و ریاست جمهوری در صربستان، انتخاب مجدد الکساندر ووچیچ را به دولت و ملت صربستان تبریک گفت.
رییس دستگاه دیپلماسی کشورمان تاکید کرد: روابط دو کشور ایران و صربستان تحولات مثبت و سازنده ای را پشت سر گذاشته است و امیدوار هستیم که با برگزاری کمیسیون اقتصادی دو کشور زمینه ارتقا و گسترش بیش از پیش مناسبات فراهم آید.
وزیر امور خارجه همچنین حضور دانشجویان ایرانی در صربستان را گامی مهم در راستای توسعه همکاری‌های علمی آموزشی دو کشور خواند.
وی توجه بیشتر به موضوع گردشگری میان دو کشور را با توجه به ظرفیت های موجود حائز اهمیت خواند.
امیرعبداللهیان با اشاره به تحریکات ناتو و وجود جنگ در اوکراین، مسیر دیپلماتیک و گفت و گو و جلوگیری از تداوم و گسترش جنگ را راه حل واقعی برای حل و فصل این موضوع دانست و مخالفت خود را با جنگ و اعمال تحریم‌های یک جانبه ابراز کرد.
نیکلا ساکوویچ وزیر امور خارجه صربستان نیز با تشکر از تبریک صمیمانه بابت پیروزی رئیس جمهور کشورش در انتخابات این کشور، همچنین تبریک ماه مبارک رمضان و نوروز به ملت و دولت جمهوری اسلامی ایران، هشتادمین سالگرد برقراری روابط دو کشور را گرامی داشت.
وزیر امور خارجه صربستان خاطر نشان کرد: در زمینه توسعه همه جانبه و ارتقای مناسبات دو کشور از جمله در زمینه کشاورزی و افزایش همکاری در ارائه تسهیلات برای دانشجویان ایرانی حداکثر تلاش از سوی دولت صربستان به عمل خواهد آمد.
وزیر امور خارجه صربستان ضمن سوال از نتایج مذاکرات وین، ابراز امیدواری کرد مذاکرات وین هر چه سریع تر به نتیجه مطلوب برسد.
نیکلا ساکوویچ با تشریح موضع کشورش در خصوص کوزوو و همچنین بحران اوکراین، بر حفظ تمامیت ارضی اوکراین و استفاده از مسیر دیپلماتیک برای حفظ و گسترش صلح در منطقه تاکید کرد.
امیرعبداللهیان در مورد مذاکرات وین گفت: جمهوری اسلامی ایران برای رسیدن به یک توافق خوب، قوی و پایدار مصمم است. طرف آمریکایی باید به جای زیاده خواهی، ایجاد کندی و مانع در مسیر کار، با رویکردی واقع بینانه رفتار کند.
وزیر خارجه همچنین مواضع چین، روسیه و سه کشور اروپایی را در مسیر رسیدن به توافق سازنده خواند.
امیرعبداللهیان نقش اتحادیه اروپا به ویژه تلاش‌های جوزب بورل مسئول سیاست خارجی اتحادیه اروپا و مورا مذاکره کننده ارشد اتحادیه اروپا را فعال خواند.                           ",https://www.asriran.com/003UxS
833989,۱۴۰۱/۰۱/۱۸,بین الملل,وزیر دفاع آمریکا: روس‌ها از فوریه گذشته به تماس‌های من پاسخ نداده‌اند,وزارت دفاع روسیه اما هیچ بیانیه‌ای در رابطه با اظهارات وزیر دفاع آمریکا منتشر نکرد.,"وزیر دفاع آمریکا اعلام کرد که سرگئی شویگو همتای روسی او، علیرغم تلاش های مکرر برای تماس با وی، تلفن خود را پاسخ نداده است.
به گزارش ایسنا، لوید آستین وزیر دفاع آمریکا در جلسه بررسی بودجه در سنای ایالات متحده گفت: مارک میلی رئیس ستاد مشترک ارتش و من مرتبا سعی می کنیم با همقطاران خود در روسیه تماس بگیریم تا از ادامه گفتگوها اطمینان حاصل کنیم. اما روس‌ها از فوریه گذشته پاسخی نمی‌دهند.
وزارت دفاع روسیه اما هیچ بیانیه‌ای در رابطه با اظهارات وزیر دفاع آمریکا منتشر نکرد.                           ",https://www.asriran.com/003UxR
833988,۱۴۰۱/۰۱/۱۸,سیاسی,توضیح ایران درباره مخالفتش با تعلیق روسیه در شورای حقوق بشر,جمهوری اسلامی ایران رای مخالف داد. همچنین چین، کوبا، کره شمالی ،سوریه ،بلاروس و ۱۸ کشور دیگر از روسیه حمایت کردند.,"نمایندگی ایران در سازمان ملل در گزارشی درباره رای ایران در مخالفتش با تعلیق روسیه در شورای حقوق بشر توضیح داد و اعلام کرد که دولت جمهوری اسلامی ایران مجددا بر ضرورت حل و فصل صلح آمیز اختلافات بر مبنای حقوق بین الملل و احترام کامل تمام طرف ها به منشور ملل متحد و حقوق بین الملل تاکید می‌کند.
به گزارش ایسنا، متن این بیانیه به شرح زیر است: ایران تاکید دارد حاکمیت و تمامیت ارضی تمام کشورها باید به طور کامل مورد احترام بوده و امنیت و ایمنی تمام غیرنظامیان تضمین گردد.
دولت ایران عمیقا در خصوص تداوم تشدید وضعیت بشردوستانه در اوکراین که موجب توجه گسترده بین المللی شده، ابراز نگرانی میکند.
ایران متن پیش نویس قطعنامه حاضر را داری انگیزه های سیاسی می داند که بی طرف سازمان ملل را خدشه دار میکند. دولت ایران اهمیت ویژه به ارتقا و صیانت از حقوق بشر قائل است، لیکن سواستفاده از سازوکار حقوق بشر ملل متحد برای اهداف سیاسی را مغایر اصل ضرورت جهانشمولی و عدم برخورد گزینشی در پرداختن به موضوعات حقوق بشری میداند.
در بخشی از بیانیه ایزان آمده است: ما بر این باوریم که حقوق بشر نباید قربانی ملاحظات سیاسی کوته بینانه باشد. ما تاکید میکنیم که کار شورای حقوق بشر باید به صورت غیرسیاسی و غیر تقابلی پیگیری شده و عضویت در این نهاد نباید بر مبنای سیاسی کاری باشد.
بنا بر گزارش خبرگزاری فرانسه، مجمع عمومی سازمان ملل با ۹۳ رأی موافق، ۲۴ رأی مخالف و ۵۸ رأی ممتنع، روسیه را از شورای حقوق بشر تعلیق کرد.
جمهوری اسلامی ایران رای مخالف داد. همچنین چین، کوبا، کره شمالی ،سوریه ،بلاروس و ۱۸ کشور دیگر از روسیه حمایت کردند.
لازم به ذکر است برای تعلیق روسیه دو سوم آرای کل لازم بود.                           ",https://www.asriran.com/003UxQ
833987,۱۴۰۱/۰۱/۱۸,اجتماعی ,اهدای یک قطعه زمین به خانواده 4 قلوهای البرزی,«انیسه خزعلی» با استناد به قانون جمعیت اظهار کرد: از سال ۱۴۰۰ سعی کرده ایم مقدماتی را فراهم کنیم تا خانواده هایی که از نعمت بیش از چهار فرزند برخوردار می شوند مورد حمایت قرار گیرند.,"در دیدار معاون رییس جمهور در امور زنان و خانواده با پدر و مادر چهار قلوهای البرزی، یک قطعه زمین به مساحت ۲۰۰ متر مربع با کاربری مسکونی در شهرستان نظرآباد استان البرز به این خانواده اهدا شد.
به گزارش ایرنا؛ معاون رییس جمهور در امور زنان و خانواده روز پنجشنبه در این دیدار ضمن اعلام برنامه حمایتی دولت سیزدهم از خانواده هایی که با عنایت خداوند صاحب فرزندان چهار و پنج قلو می شوند گفت: با اهدا این قطعه زمین خانواده این چهار قلوها ان شاالله دغدغه تامین مسکن نخواهند داشت.
«انیسه خزعلی» با استناد به قانون جمعیت اظهار کرد: از سال ۱۴۰۰ سعی کرده ایم مقدماتی را فراهم کنیم تا خانواده هایی که از نعمت بیش از چهار فرزند برخوردار می شوند مورد حمایت قرار گیرند.
وی افزود: تلاش می کنیم این قانون و بسیاری دیگر قوانین نوشته شده که بنا به دلایلی و یا نبودن همت لازم عملیاتی نشده از روی کاغذ به میدان بیاید و با همت و پشتکار دولت مردمی عملیاتی شود.
معاون رئیس جمهور در امور زنان و خانواده گفت: برای تحقق این مهم وزیر راه و شهرسازی همکاری خوبی داشتند و تشویق کردند تا برای شناسایی این خانواده ها اقدام شود.
خزعلی افزود: بحمدالله در اولین روز ۱۴۰۱ این چهار قلوها در کرج به دنیا آمدند و ما و خانواده بزرگ البرز به این خانواده تبریک می گوییم و امیدواریم اینگونه خبرهای خوش تداوم یابد تا چالش جمعیتی کشور برطرف شود.
ابراهیم قلی پور رییس اداره مسکن و شهر سازی نظر آباد نیز در دیدار با خانواده چهارقلوهای البرزی گفت: با توجه به‌ اینکه این خانواده ساکن نظر آباد می باشند، بنا به دستور وزیر راه و شهرسازی قطعه زمین مورد اشاره به مساحت ۲۰۰ متر مربع با کاربری مسکونی در این شهرستان برای این خانواده اختصاص یافت.                           ",https://www.asriran.com/003UxP
833986,۱۴۰۱/۰۱/۱۸,ورزشی,۱۱ بازیکن فولاد با الغرافه مشخص شد / ستاره اسپانیایی روی نیمکت,جواد نکونام تیمش را با ترکیب شهاب گردان، موسی کولیبالی، عارف آقاسی، مهدی شیری، وحید حیدریه، حمید بوحمدان، محمد آبشک، آرش رضاوند، ساسان انصاری، محمدرضا عباسی و شیمبا به زمین می فرستد.,"تیم فولاد ایران از ساعت ۲۱:۴۵ امشب در جده عربستان در اولین بازی خود در لیگ قهرمانان آسیا به مصاف الغرافه می رود.
به گزارش ایسنا، جواد نکونام تیمش را با ترکیب شهاب گردان، موسی کولیبالی، عارف آقاسی، مهدی شیری، وحید حیدریه، حمید بوحمدان، محمد آبشک، آرش رضاوند، ساسان انصاری، محمدرضا عباسی و شیمبا به زمین می فرستد.
از نکات جالب این بازی، نیمکت نیشین بودن ایبای گومز اسپانیایی است.                           ",https://www.asriran.com/003UxO
833985,۱۴۰۱/۰۱/۱۸,اجتماعی ,جزئیات برگزاری مراسم تشییع پیکر مطهر شهید دارایی در مشهد,امروز نیز مردم مشهدمقدس در مراسم تشییع پیکر شهید اصلانی با شور و حرارتی بالا حاضر شدند و فردا نیز بار دیگر حماسه‌سازی دیگری از مردم مشهد در تقدیر از مقام شامخ شهدا صورت خواهد گرفت.,"مراسم وداع با پیکر مطهر شهید حجت‌الاسلام دارایی امشب ساعت 24 در بارگاه منور رضوی برگزار می‌شود.
به گزارش تسنیم؛ پیکر مطهر این شهید فردا از ساعت 11 از مهدیه مشهدمقدس به سمت حرم منور رضوی تشییع خواهد شد.
امروز نیز مردم مشهدمقدس در مراسم تشییع پیکر شهید اصلانی با شور و حرارتی بالا حاضر شدند و فردا نیز بار دیگر حماسه‌سازی دیگری از مردم مشهد در تقدیر از مقام شامخ شهدا صورت خواهد گرفت.                           ",https://www.asriran.com/003UxN
833984,۱۴۰۱/۰۱/۱۸,بین الملل,عضویت روسیه در شورای حقوق بشر سازمان ملل تعلیق شد,شورای حقوق بشر سازمان ملل مستقر در ژنو که در سال ۲۰۰۶ تاسیس شده است، ۴۷ عضو دارد که از سوی مجمع عمومی سازمان ملل انتخاب می شوند که بدین ترتیب دارای ۴۶ عضو شد و عضویت روسیه که تا سال ۲۰۲۳ باید عضو این شورا می بود، تعلیق شد.,"مجمع عمومی سازمان ملل متحد عضویت روسیه در شورای حقوق بشر را با ۹۳ رای موافق به حالت تعلیق درآورد.
به گزارش ایرنا، مجمع عمومی سازمان ملل متحد با ۹۳ رای موافق، ۲۴ رای مخالف و ۵۸ رای ممتنع، عضویت روسیه را در شورای حقوق بشر سازمان ملل تعلیق کرد.
شورای حقوق بشر سازمان ملل مستقر در ژنو که در سال ۲۰۰۶ تاسیس شده است، ۴۷ عضو دارد که از سوی مجمع عمومی سازمان ملل انتخاب می شوند که بدین ترتیب دارای ۴۶ عضو شد و عضویت روسیه که تا سال ۲۰۲۳ باید عضو این شورا می بود، تعلیق شد.
چنین اقدامی از سوی مجمع عمومی ۱۹۳ عضوی سازمان ملل، سابقه دارد و این مجمع در سال ۲۰۱۱ نیز عضویت لیبی را از شورای حقوق بشر تعلیق کرد.
سومین نشست فوق العاده مجمع عمومی سازمان ملل درباره جنگ اوکراین به درخواست آمریکا و متحدانش امروز پنجشنبه به وقت محلی برای تعلیق عضویت روسیه در شورای حقوق بشر برگزار شد.
در این رای گیری ۲۴ کشور از جمله الجزیره، بلاروس، کوبا، کره شمالی، ایران، قزاقستان، چین، روسیه، سوریه، ازبکستان، تاجیکستان و ویتنام در این رای گیری به تعلیق عضویت روسیه در شورای امنیت رای منفی دادند.
عضویت روسیه در شورای حقوق بشر سازمان ملل تعلیق شد
در قطعنامه مصوب مجمع عمومی درباره تعلیق روسیه از شورای حقوق بشر مستقر در ژنو آمده است که مجمع عمومی می تواند حق عضویت در شورای حقوق بشر یکی از اعضای شورا را که مرتکب اقدامات فاحش و سیستماتیک در نقض حقوق بشر شده است، به حالت تعلیق درآورد.
در این قطعنامه آمده است که شورا درباره گزارش‌های مربوط به «نقض‌ فاحش و سیستماتیک حقوق بشر» و «نقض قوانین بشردوستانه بین‌المللی» که از سوی روسیه در جریان تهاجم آن به اوکراین اتفاق افتاده، به شدت نگران است.
نمایندگان ۱۱ کشور از جمله آمریکا، انگلیس، کانادا، اوکراین، مولداوی، ژاپن، کلمبیا و نیز رئیس هیات اتحادیه اروپا به نمایندگی از ۲۷ کشور این اتحادیه روز سه شنبه همزمان با برگزاری نشست شورای امنیت سازمان ملل در مورد وقایع بوچا، از ""عبدالله شهید"" رئیس مجمع عمومی سازمان ملل نشست فوق العاده و اضطراری این مجمع را درخواست کرده بودند تا در مورد تعلیق عضویت روسیه در شورای حقوق بشر سازمان ملل رای گیری شود.
کشورهای غربی از آغاز جنگ اوکراین، روسیه را به ارتکاب جنایت جنگی متهم کرده اند و اکنون در پی واقعه ""بوچا""، مسکو را متهم به انجام این واقعه با ابعاد مبهم و رمزآلودش می‌کنند و معتقدند این کشور به دلیل نقض حقوق بشر صلاحیت عضویت در شورای حقوق سازمان ملل را ندارد.
همزمان با اعلام مقامات اوکراینی در ۱۴ فروردین (۳ آوریل) مبنی بر آزادسازی تمامی مناطق پایتخت از کنترل نیروهای روسیه، تصاویری دلخراش از اجساد غیرنظامیان در خیابان‌های شهر ""بوچا"" منتشر شد که جهان را بهت‌زده کرد. هنوزهیچ تحقیق مستقل بین المللی برای روشن شدن ابعاد نامعلوم واقعه بوچا صورت نگرفته است.
ولادیمیر پوتین رئیس جمهور روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003UxM
833983,۱۴۰۱/۰۱/۱۸,اجتماعی ,کرمانشاه/ کشف 4 خمپاره و گلوله جنگی دوران دفاع مقدس,فرمانده انتظامی گیلان غرب تصریح کرد: با توجه به تخصصی بودن موضوع هماهنگی لازم با گروه چک و خنثی سازی ارتش مستقر در شهرستان قصرشیرین به عمل آمد و اکیب پاکسازی در محل مذکور حضور یافتند.,"فرمانده انتظامی گیلانغرب از کشف چهار قبضه خمپاره و گلوله جنگی عمل نکرده متعلق به دوران دفاع مقدس در این شهرستان خبر داد.
سرهنگ ""منصور محمدی"" به ایرنا گفت: پس از اعلام مرکز فوریت های پلیسی ۱۱۰ مبنی بر مشاهده چند قبضه گلوله و خمپاره جنگی در روستای ""باسکله خان میرزا"" بخش گواور، تیمی از ماموران به سرعت در محل حاضر شدند.
وی افزود: ماموران پس از حضور در محل، سه قبضه گلوله جنگی توپ سنگین و یک قبضه گلوله ۸۱ میلی متری خمپاره عمل نکرده باقیمانده از دوران دفاع مقدس در حاشیه زمین های زراعی را مشاهده کردند.
فرمانده انتظامی گیلان غرب تصریح کرد: با توجه به تخصصی بودن موضوع هماهنگی لازم با گروه چک و خنثی سازی ارتش مستقر در شهرستان قصرشیرین به عمل آمد و اکیب پاکسازی در محل مذکور حضور یافتند.
سرهنگ محمدی یادآور شد: گلوله های جنگی کشف شده توسط تیم چک و خنثی با رعایت نکات ایمنی از محل خارج و به مکان امن منتقل شد.                           ",https://www.asriran.com/003UxL
833981,۱۴۰۱/۰۱/۱۸,سیاسی,معاون رئیسی: دیگر هیچ کلنگی بدون مجوز محیط زیست به زمین نخواهد خورد,شهرستان ساوجبلاغ با توجه به اینکه در مجاورت پایتخت بوده‌ و مسیر عبوری مسافران ۱۴ استان کشور است، ظرفیت‌های فوق‌العاده‌ای در جهت توسعه زیست محیطی دارد و سرمایه‌گذاران اهتمام ویژه‌ای به این منطقه دارند.,"معاون معاون رئیس جمهور و رئیس سازمان حفاظت محیط زیست با بیان اینکه سازمان حفاظت محیط زیست فضا را برای اشتغال فراهم می‌کند،اظهار داشت: این سازمان درزمینه حفظ محیط زیست کوتاه نیامده و طبق قانون دیگر هیچ کلنگی بدون مجوز محیط زیست به زمین نخواهد خورد.
به گزارش ایرنا، علی سلاجقه عصر پنجشنبه در بازدید شهرک صنعتی تحقیقاتی کاوش شهرستان ساوجبلاغ افزود: با قاطعیت می گویم، استان البرز توان بارگذاری صنعت را ندارد و تنها شرکت‌ دانش‌بنیان اکنون در منطقه در حال توسعه هستند.
وی اظهار داشت: شهرستان ساوجبلاغ با توجه به اینکه در مجاورت پایتخت بوده‌ و مسیر عبوری مسافران ۱۴ استان کشور است، ظرفیت‌های فوق‌العاده‌ای در جهت توسعه زیست محیطی دارد و سرمایه‌گذاران اهتمام ویژه‌ای به این منطقه دارند.
وی با اشاره به شعار سال بیان داشت : مجتمع تحقیقاتی کاوش با توجه به مجاورت با پارک علم و فناوری، جانمایی و موقعیت قرارگیری، زیرساخت های مطلوب محیط زیستی و اهتمام مسوولانن اگر فراخوان خوبی داد شود در جهت تحقق شعار سال می‌تواند سرآمد باشد.
سلاجقه گفت: انتظار می رود در سالی که شعار دانش بنیان و اشتغال آفرینی در آن بیان شده شرکت هایی که گره گشای مشکلات هستند باید در شهرک صنعتی کاوش پای کار بیایند.
رئیس سازمان حفاظت محیط زیست اظهار داشت: متاسفانه در سال های گذشته استان البرز و شهرکرج به محل خوش‌نشین های کشور تبدیل شده اما امروز صنایع این استان را خفه کرده و تمام شهرکهای صنعتی در اینجا هستند و نیروگاه البرز نیز منطقه را تحت تاثیر آلودگی خود قرار داده است.
سلاجقه با اشاره به تغییر کاربری‌های ایجاد شده، تصریح کرد: متأسفانه استان البرز در زمینه تغییر کاربری پیشرو است و باید به نحو مطلوب در این زمینه اقدام شود.
وی افزود تالاب صالحیه با مشکل آب روبرو است و استان های قزوین و البرز را تحت تأثیر قرار داده است.
وی با اشاره به اینکه استان البرز قطب علم و فناوری است، گفت: امسال سال دانش‌بنیان است هر جا دانش رسوخ پیدا کند جهالت کنار خواهد رفت.
‏رئیس سازمان حفاظت محیط زیست اظهار داشت: متاسفانه ظرفیت منابع آبی در استان البرز به پایان رسیده و دیگر رودخانه کردان جوابگوی پایین دست شهرستان ساوجبلاغ نیست و باید جهاد کشاورزی، حفاظت محیط زیست , فرمانداری و استانداری دست به کار شوند و استان البرز را از این بحران نجات دهند.
‏وی از شهرداری های استان البرز خواست، مشکل پسماندهای حلقه دره را ساماندهی کرده و سیمای منطقه را از پلاستیک پاک گردانند و فضای فارغ از پلاستیک ایجاد کنند.
‏سلاجقه همچنین از شهرداری کرج خواست، منطقه ماهدشت را که با وجود پلاستیکهای اطراف چهره زشتی گرفته را ساماندهی کرده و ساوجبلاغ را در این مورد الگوی خود قرار دهد.
معاون رئیس‌جمهور در خصوص مازوت سوزی نیروگاه برق قزوین و سیمان آبیک نیز گفت: متاسفانه نیروگاه‌ها بیشتر بر پایه گاز سوز هستند اما امیدواریم با راهکارهایی که وزارتخانه های نفت و نیرو در سال جدید اعمال خواهند نمود گاز به اندازه کافی به سیستم‌ها تزریق شود تا دیگر مجبور به استفاده از مازوت نگردند.
وی با بیان اینکه گاها در برخی از مناطق بین آلایندگی و سرما ما مجبور به استفاده از مازوت هستیم افزود: البته این موضوع بهانه ای نمی‌شود که ما دولتمردان بخواهیم این را مبنا قرار دهیم همانگونه که امسال در پالایشگاه آبادان ۳۰۰ میلیون یورو مصوب شده که مازوت سوزی را کنار بگذارند.
سلاجقه از وزارت نفت و نیرو مصرانه خواست در دیگر نقاط کشور نیز سوخت پاک تولید شود.
در ادامه معاون رئیس جمهورپروژه بازچرخانی پساب در مجموعه زرنام استان البرز را افتتاح نمود.
عضو هیات مدیره گروه صنعتی و پژوهشی زر در خصوص این پروژه گفت: پروژه بازچرخانی پساب شرکت زرنام با استفاده از سیستم های نوین ازن، UV، دکانتر، کربن اکتیو اولترافیلتراسیون ها و فیلترهای اسمزی پساب خروجی از تصفیه خانه به بخش با چرخانی پساب وارد شده و مورد تصفیه و پالایش قرار می گیرد.
مهدی امینی افزود: ظرفیت این پروژه چهارهزار مترمکعب در روز و با سرمایه‌گذاری یک هزارو۵۰۰ میلیارد ریال بوده که با توجه به اهمیت منابع آبی، در حوزه بازچرخانی آب در مصارف غیر مستقیم، کشاورزی و محیط زیست استفاده خواهد شد و این طرح در حوزه دانش بنیان و نوآور است که امیدواریم در راستای تحقق شعار سال بوده باشد.                           ",https://www.asriran.com/003UxJ
833980,۱۴۰۱/۰۱/۱۸,بین الملل,روسیه: آمریکا به طولانی شدن جنگ اوکراین علاقه‌مند است,روسیه در تاریخ ۲۴ فوریه (پنجم اسفند ماه ۱۴۰۰) در پی اقدامات تحریک‌آمیز ناتو در مرز روسیه، عملیات نظامی در اوکراین را آغاز کرد و کشورهای غربی به ویژه ایالات متحده نه تنها اقدامی برای کاهش تنش‌ها و توقف درگیری‌ها در اوکراین انجام ندادند بلکه با ارسال تجهیزات و سلاح و اعمال فشار به روسیه، بیشتر به این ناآرامی‌ها دامن زده‌اند.,"رئیس سازمان اطلاعات روسیه گفت که آمریکا به دنبال به دام انداختن روسیه در اوکراین است.
به گزارش فارس، «سرگئی ناریشکین» رئیس سازمان اطلاعات خارجی روسیه در مصاحبه‌ای گفت که آمریکا به طولانی شدن جنگ اوکراین علاقه‌مند است.
او به خبرگزاری ریانووستی گفت که آمریکا به دنبال این است که جنگ اوکراین تا حد ممکن برای مسکو و کی‌یف هزینه‌ساز شود و از این رو دست به «پلیدترین شیوه‌ها» از جمله اعزام افراد مسلح برای تشکیل سازمان‌های سری زده است.
این مقام اطلاعاتی روسیه همچنین گفت که آمریکا همزمان تلاش می‌کند تا شرایط اوکراین بدتر از این نشود تا بحران به سمت غرب اروپا سرایت نکند، با این حال ارسال بیشتر سلاح به اوکراین موجب صلح نمی‌شود. به گفته وی استراتژیست‌های آمریکایی به دنبال این هستند که اوکراین را برای روسیه به افغانستان دیگری در خلال جنگ با شوروی تبدیل کنند.
در این راستا وزارت دفاع آمریکا شب گذشته از تحویل ۱۰۰ پهپاد انتحاری از نوع «سوئیچ بلید ۶۰۰» به اوکراین خبر داد و اعلام کرد که کمک‌های تسلیحاتی بیشتری در راه اوکراین است.
«سرگئی ناریشکین» در ادامه تأکید کرد که آمریکا هرگز موفق به عملی کردن این استراتژی و به دام انداختن روسیه در اوکراین نخواهد شد؛ مسکو موفق به چند قطبی شدن فضای روابط بین‌الملل شده و از این واقعیت در تقابل با دشمنانش در آینده استفاده خواهد کرد.
روسیه در تاریخ ۲۴ فوریه (پنجم اسفند ماه ۱۴۰۰) در پی اقدامات تحریک‌آمیز ناتو در مرز روسیه، عملیات نظامی در اوکراین را آغاز کرد و کشورهای غربی به ویژه ایالات متحده نه تنها اقدامی برای کاهش تنش‌ها و توقف درگیری‌ها در اوکراین انجام ندادند بلکه با ارسال تجهیزات و سلاح و اعمال فشار به روسیه، بیشتر به این ناآرامی‌ها دامن زده‌اند.                           ",https://www.asriran.com/003UxI
833979,۱۴۰۱/۰۱/۱۸,بین الملل,چین خطاب به آمریکا: به نگرانی‌های مشروع ایران در مذاکرات پاسخ دهید,به نوشته وبگاه وزارت امور خارجه چین، «ژائو لیجیان» سخنگوی وزارت امور خارجه این کشور در نشستی خبری گفت: «مذاکرات بر سر احیای پایبندی به برنامه جامع اقدام مشترک (برجام) وارد مرحله نهایی شده است».,"وزارت امور خارجه چین اعلام کرد آمریکا به‌عنوان مقصر وضعیت فعلی پیرامون برنامه هسته‌ای ایران باید هرچه سریع‌تر تصمیمات سیاسی خود را اتخاذ کند.
به گزارش فارس، وزارت امور خارجه چین روز پنجنشبه به بیانیه آمریکا و تروئیکای اروپایی درباره مذاکرات هسته‌ای با ایران واکنش نشان داد.
به نوشته وبگاه وزارت امور خارجه چین، «ژائو لیجیان» سخنگوی وزارت امور خارجه این کشور در نشستی خبری گفت: «مذاکرات بر سر احیای پایبندی به برنامه جامع اقدام مشترک (برجام) وارد مرحله نهایی شده است».
این دیپلمات چینی گفت:‌ «همه طرف‌ها درخصوص بیشتر قسمت‌های متن توافق برای از سرگیری پایبندی [به برجام] به اجماع رسیده‌اند و تعداد اندکی از موارد باقی مانده‌اند که باید حل شوند».
لیجیان در ادامه گفت: «چین معتقد است که جایگزین بهتری برای برجام وجود ندارد. در این مرحله نهایی [مذاکرات]، این مسئله که همه طرف‌ها به تقویت اعتماد، تشدید تلاش‌های دیپلماتیک، تسهیل رسیدن به یک جمع‌بندی بدون اشکال از مذاکرات پرداخته و مانع از هدر رفتن تلاش‌های قبلی شوند، اهمیت بیشتری پیدا می‌کند».
سخنگوی وزارت امور خارجه چین افزود: «آمریکا به عنوان مقصر بحران ایجاد شده در برنامه هسته‌ای ایران، باید هرچه سریع‌تر تصمیمات سیاسی خود را اتخاذ کرده و به‌صورت فعالانه به نگرانی‌های مشروع طرف ایرانی پاسخ دهد».
لیجیان همچنین گفت: «چین به مشارکت سازنده در مذاکرات،کمک به بازگرداندن برجام به مسیر قبلی، تداوم برپایی نظام منع گسترش سلاح‌های اتمی و ترویج صلح و ثبات در خاورمیانه، ادامه خواهد داد».
«آنتونی بلینکن» وزیر امور خارجه آمریکا بامداد پنجشنبه در دیدار با «لیز تراس» وزیر خارجه انگلیس، «ژان ایو لودریان» وزیر خارجه فرانسه و «آنالنا بائربوک» وزیر خارجه آلمان درباره مسائل مختلفی از جمله ایران و اوکراین گفتگو کرد.
وزارت خارجه آمریکا با اعلام این خبر، گفت: «بلینکن و همتایانش در تروئیکای اروپایی، آمادگی خود را برای سناریوهای دیگر در مورد ایران، در صورت لزوم اعلام کردند».
در این بیانیه این دیدار آمده است: «بلینکن و وزرای خارجه انگلیس، فرانسه و آلمان توافق کردند که راه حل دیپلماتیک بهترین نتیجه برای مذاکرات هسته‌ای ایران است»                           ",https://www.asriran.com/003UxH
833978,۱۴۰۱/۰۱/۱۸,اجتماعی ,دستور فوری دادگستری آذربایجان غربی برای رسیدگی به دانش‌آموز اشنویه‌ای,نهادهای آموزشی باید الگوی اخلاق و رفتار حسنه و اسلامی بوده و به دانش آموزان کنترل خشم و مهارت‌های رفتاری و صبر را بیاموزند.,"رییس کل دادگستری آذربایجان غربی نسبت به پیگیری فوری و اقدام قضایی لازم در خصوص خشونت و بدرفتاری انجام شده با یک دانش آموز در مدرسه ای در شهرستان اشنویه دستور فوری داد.
ناصر عتباتی در گفت و گو با ایرنا با اشاره به پیگیری و برخورد قانونی و قضایی با ضرب و شتم یک دانش آموز در شهرستان اشنویه اظهار داشت: در پی اطلاع از برخورد فیزیکی با این دانش آموز و ایراد جراحت از ناحیه سر دستور پیگرد قانونی در سریعترین زمان ممکن به دادستانی اشنویه صادر و این دادسرا اقدامات لازم را معمول داشت.
وی اضافه کرد: نهادهای آموزشی باید الگوی اخلاق و رفتار حسنه و اسلامی بوده و به دانش آموزان کنترل خشم و مهارت‌های رفتاری و صبر را بیاموزند.
رییس کل دادگستری آذربایجان غربی اظار کرد: رفتارهای ناشایست و خارج از ضوابط به هیچ وجه پذیرفته نیست و با عاملان چنین رفتارهایی وفق قانون برخورد می شود.
مدیرکل آموزش و پرورش آذربایجان غربی نیز روز گذشته در گفت و گو با ایرنا اعلام کرد: پیگیری علت وقوع حادثه شکسته شدن سر دانش آموز مقطع ابتدایی مدرسه‌ای در اشنویه در دست بررسی است.
جواد جنگی افزود: با توجه به اینکه دفاع از حقوق دانش آموزان و معلمان جزو رسالت های اصلی و مهم آموزش و پرورش است، مدیریت آموزش و پرورش منطقه و اداره کل به محض اطلاع، به موضوع ورود پیدا کرده و با جدیت علت وقوع حادثه را بررسی و پس از آن در صورت احراز تخلف، با فرد خاطی برابر مقررات و ضوابط مربوطه رفتار خواهد شد.
به گزارش ایرنا، روز گذشته پرتاب تخته پاکن از سوی معلم مدرسه حکمت شهر اشنویه به سمت یک دانش آموز پسر مقطع پنجم ابتدایی، موجب آسیب دیدگی او از ناحیه سر (شکستگی) شد که تصاویر مربوط به این حادثه در فضای مجازی این شهرستان سبب جریحه دار شدن احساسات عمومی شد.                           ",https://www.asriran.com/003UxG
833977,۱۴۰۱/۰۱/۱۸,اقتصادی,شهرداری: قیمت هر کیلو مرغ ۲۷ هزار و ۵۰۰ تومان شد,طی روزهای گذشته قیمت مرغ در سطح شهر و میادین میوه و تره بار کاهش یافت به طوری که به حدود کیلویی ۳۰ هزار تومان رسید.,"مدیر عامل سازمان میوه و تره بار گفت: از امروز هر کیلو مرغ با تخفیف ۲ هزار و ۵۰۰ تومانی و به قیمت ۲۷ هزار و ۵۰۰ تومان در میادین میوه و تره بار عرضه می‌شود.
به گزارش باشگاه خبرنگاران؛ فصاحت مدیرعامل سازمان میوه و تره بار می گوید: قرار است هر کیلو مرغ به قیمت ۲۷ هزار و ۵۰۰ تومان در میادین میوه و تره بار عرضه شود که این امر با توافق و همکاری زنجیره تامین انجام می گیرد.
طی روزهای گذشته قیمت مرغ در سطح شهر و میادین میوه و تره بار کاهش یافت به طوری که به حدود کیلویی ۳۰ هزار تومان رسید.
فروغی دبیرکانون مرغداران گوشتی می گوید: مرغ در سالن‌های پرورش مرغ انبار شده است و اکثر مرغداران زمان تحویل مرغ‌هایشان رسیده ولی بازار کشش جذب آن را ندارد و خریداری نیست.
به گفته او، مرغ مازاد تولید مواجه است و این در حالیست که مرغ منجمد هم وارد بازار شده و همین موضوع تقاضای مرغ گرم را کم کرده و مرغ‌ها روی دست مرغداران مانده است.
با توجه به افزایش عرضه و کاهش تقاضای خرید مرغ به دلیل اتمام سفرهای نوروزی قیمت مرغ روند کاهشی در بازار گرفته است.
به گفته فصاحت تا پایان ماه رمضان عرضه مرغ با قیمت ۲۷ هزار و ۵۰۰ تومان ادامه خواهد داشت.                           ",https://www.asriran.com/003UxF
833976,۱۴۰۱/۰۱/۱۸,بین الملل,مهلت پارلمانی 3 روزه به دولت عراق برای گشایش مرز شلمچه,دولت عراق در دو سال گذشته در نتیجه همه گیری کرونا، دستور بستن گذرگاه های مرزی را داد اما باوجود فروکش کردن خطر کرونا، به اعتقاد فعالان سیاسی و اجتماعی و بازرگانان عراقی، محدودسازی ها همچنان در گذرگاه های مرزی واقع در حیطه دولت مرکزی ادامه دارد، امری که تاثیرات نامطلوبی بر امنیت غذایی عراق می گذارد و فشار را بر اقشار فقیر مضاعف کرده است.,"جمعی از نمایندگان استان های جنوبی عراق در پارلمان، مهلت سه روزه برای دولت به منظور گشایش مجدد گذرگاه شلمچه به روی واردات مواد غذایی تعیین کردند.
به گزارش ایرنا، ۵ تن از نمایندگان پارلمان که همگی از استان بصره هستند، جمع آوری امضا را در پارلمان برای بازگشایی گذرگاه مرزی شلمچه طی سه روز آینده شروع کرده اند.
در نامه این نمایندگان آمده است: «به دولت و هیات گذرگاه های مرزی عراق تا شنبه آینده فرصت داده می شود، در غیر این صورت، نمایندگان خود راسا اقدام به گشایش گذرگاه شلمچه به روی ورود کالاها و مواد غذایی می کنند و همه تبعات قانونی این اقدام خود را نیز بر عهده می گیرند.»
بر اساس این سند، نمایندگان نوشته اند: «با وجود اینکه تمامی روال های قانونی برای گشایش مرز شلمچه دنبال شده اما وزیر کشاورزی و برخی مسوولان با آن مخالفت می کنن و نمی دانند که مردم بصره از فساد آنها اطلاع دارند و می دانند که موافقت هایی به شرکت های خاصی در مقابل رشوه گرفتن برای حمایت از مرزهای اقلیم کردستان عراق داده اند.»
مهلت پارلمانی سه روزه به دولت عراق برای گشایش مرز شلمچه
برخی گزارش ها می گوید با وجود ممانعت از واردات کالاهای اساسی از شلمچه، اما همین کالاها از طریق گذرگاه های مرزی واقع در اقلیم کردستان عراق به روال طبیعی، عبور می کنند و سپس به واسطه کامیون ها به استان های جنوب و مرکز عراق حمل می شوند و با قیمت های گرانتر به فروش می رسند، امری که باعث افزایش کم سابقه قیمت های مواد غذایی در این مناطق در ماه رمضان امسال شده است.
همزمان با این درخواست نمایندگان استان های جنوب در پارلمان، هیات گذرگاه های مرزی در بیانیه ای رسمی، امروز اعلام کرد که گذرگاه مرزی شلمچه برخلاف آنچه ادعا می شود، باز است.
این بیانیه اضافه کرده است که فعالیت در همه گذرگاه های مرزی از جمله شلمچه به صورت ۲۴ ساعت جریان دارد و گزارش های خبری مبنی بر بسته بودن مرز شلمچه صحت ندارد.
لازم به ذکر است که برخی از فعالان اجتماعی استان بصره، در دو روز گذشته با تصویربرداری مستقیم از مرز شلمچه، مدعی بسته بودن مرز شلمچه نبودند بلکه اعتراض آنها بر ممنوعیت ورود کالاهای اساسی از این مرز و اجازه ورود همین کالاها از مرزهای واقع در اقلیم کردستان عراق است.
یکی از همین فعالان اجتماعی به نام «ابوعلی» در ویدئوهایی که اخیرا از مرز شلمچه گرفته و در شبکه های اجتماعی منتشر کرده گفته است: «فقط کیوی، لیمو و پیاز، اجازه ورود از مرز شلمچه دارند اما واردات مواد غذایی مانند سیب زمینی، بادمجان، هویج و غیره، ممنوع است. آیا با کیوی می توان غذا پخت؟»
هیات گذرگاه های مرزی در بیانیه اش گفته است که طبق برنامه جدید دولت عراق، درصدد به صفر رساندن عوارض گمرگی و مالیات بر مواد غذایی و کشاورزی است.
این هیات افزوده است که یکی از علل تاخیر در واردات مواد غذایی، کوتاهی واردکنندگان در اخذ موافقت نامه اصولی از وزارتخانه های ذیطرف برای واردات کالا است.
در حالی که در حوزه دولت مرکزی عراق، بحث و جدل بر سر بسته بودن یا نبودن مرز شلمچه و اخذ موافقت نامه های اصولی است، دولت اقلیم کردستان عراق در مصوبه ای روز چهارشنبه اعلام کرد که تمامی مواد غذایی اعم از آرد، برنج، روغن مایع خوارکی، روغن حیوانی، چای، شکر، حبوبات و انواع شیرخشک به مدت دو ماه از عوارض گمرگی مستثنا هستند.
سخنگوی هیات دولت عراق نیز دیروز چهارشنبه از اعطای مجوز واردات موادغذایی به مدت سه ماه خبر داده بود.
«حیدر مجید» در کنفرانسی گفت: دولت برای مقابله با بحران مواد غذایی مجموعه ای از تدابیر را اتخاذ کرده که از جمله آن به وزارت بازرگانی اجازه داده که گندم وارد کند به شرطی که این واردات از سقف سه میلیون تن تجاوز نکند و همچنین عوارض گمرگی را بر مواد غذایی و ساختمانی و دارویی را صفر کرده است.
این در حالی است که وزارت کشاورزی عراق دو روز قبل از آن اعلام کرد که به دلیل پایین بودن تولید داخلی تصمیم به اعطای مجوز واردات سیب زمینی، بادمجان، خیار و گوجه فرنگی گرفته است.
بازرگانان، اهالی، فعالان سیاسی و نمایندگان پارلمانی استان های جنوبی و مرکزی عراق می گویند که تاکنون مرزهای واقع در اقلیم کردستان عراق که خارج از سلطه دولت مرکزی هستند، از این مصوبات دولت مرکزی بهره برده اند.
به گفته آنها، ممنوعیت، محدودیت سازی و مانع تراشی فقط مشمول گذرگاه های واقع در حیطه دولت مرکزی عراق به ویژه گذرگاه مرزی مهمی مانند شلمچه است امری که باعث شده تا بازرگانان در این مناطق، ناچار شوند با هزینه های بیشتر، کالاهای مورد نیاز را از طریق گذرگاه های مرزی واقع در اقلیم کردستان عراق وارد کنند.
اعتراض به افزایش قیمت مواد غذایی، اخیرا تعدادی از شهرهای جنوب و مرکز عراق را در برگرفته و از این رو فشارهای مردمی و سیاسی بر دولت برای گشایش مرز شلمچه بیشتر شده است.
دولت عراق در دو سال گذشته در نتیجه همه گیری کرونا، دستور بستن گذرگاه های مرزی را داد اما باوجود فروکش کردن خطر کرونا، به اعتقاد فعالان سیاسی و اجتماعی و بازرگانان عراقی، محدودسازی ها همچنان در گذرگاه های مرزی واقع در حیطه دولت مرکزی ادامه دارد، امری که تاثیرات نامطلوبی بر امنیت غذایی عراق می گذارد و فشار را بر اقشار فقیر مضاعف کرده است.                           ",https://www.asriran.com/003UxE
833975,۱۴۰۱/۰۱/۱۸,سیاست خارجی,لغو روادید گذرنامه‌های دیپلماتیک و خاص بین ایران و قطر,هیات دولت قطر با توافقنامه لغو روادید گذرنامه های دیپلماتیک و خاص بین ایران و قطر موافقت کرد.,"به گزارش ایسنا، حمید رضا دهقانی سفیر ایران در دوحه با انتشار عکسی از این موضوع نوشت : « ‏مصوبه هیات دولت قطر جهت اجرایی کردن ""توافقنامه لغو روادید گذرنامه های دیپلماتیک و خاص بین دو کشور"" این توافقنامه یکی از ۱۴ توافقنامه و یادداشت تفاهمی بود که در سفر ماه گذشته ریاست محترم جمهوری به قطر بین وزرای خارجه دو کشور امضاء شد.»                           ",https://www.asriran.com/003UxD
833974,۱۴۰۱/۰۱/۱۸,بین الملل,آمریکا به صورت یکجانبه کانال ارتباط با روسیه را مسدود کرد,«اولگ خارموف»، معاون دبیر شورای امنیت ملی روسیه امروز پنجشنبه تصریح کرد که ایالات متحده به صورت یکجانبه کانال ارتباطی ایجادشده توسط مسکو برای گفت‌وگو بر سر مسائل امنیت سایبری را منحل کرده است.,"روسیه می‌گوید آمریکا به صورت یکجانبه کانال تعامل با روسیه در خصوص مسائل امنیت سایبری را مسدود کرده است.
به گزارش فارس، روسیه امروز پنجشنبه اعلام کرد آمریکا به صورت یکجانبه کانال ایجادشده توسط روسیه برای تعامل دو کشور بر سر مسائل امنیت سایبری را منحل کرده است.
وبگاه خبرگزاری «اسپوتنیک» نوشته امنیت سایبری یکی از معدود مسائلی بود که روسیه و آمریکا بر سر آن به پیشرفت‌هایی دست یافته بودند. «ولادیمیر پوتین»، رئیس‌جمهور روسیه بعد از دیدارش با «جو بایدن»، رئیس‌جمهور امریکا در ژنو در تابستان گذشته گفته بود که همکاری دو کشور بر سر مسائل سایبری حائز اهمیت بسیاری است.
«اولگ خارموف»، معاون دبیر شورای امنیت ملی روسیه امروز پنجشنبه تصریح کرد که ایالات متحده به صورت یکجانبه کانال ارتباطی ایجادشده توسط مسکو برای گفت‌وگو بر سر مسائل امنیت سایبری را منحل کرده است.
روسیه از روز ۵ اسفند (۲۴ فوریه) دستور حمله نظامی به اوکراین را صادر کرد. این تحول چند روز بعد از آن رخ داد که مسکو رسماً استقلال جمهوری‌های «دونتسک» و «لوهانسک» در شرق اوکراین را به رسمیت شناخت. ولادیمیر پوتین، رئیس‌جمهور روسیه هدف از عملیات نظامی کشورش را «غیرنظامی کردن اوکراین» و «نازی‌زدایی» از این کشور اعلام کرد.
روسیه همچنین اعلام کرده اوکراین به تعهداتش ذیل توافقات مینسک که در سال‌های ۲۰۱۴ و ۲۰۱۵ برای حل مناقشه‌های موجود میان جدایی‌خواهان و کی‌یف حاصل شده بود عمل نکرده است.
اوکراین ساعاتی بعد از حمله روسیه اعلام کرد تمامی ارتباطات دیپلماتیک با این کشور را قطع کرده است. کشورهای غربی در واکنش به اقدام نظامی روسیه تا کنون در چندین نوبت تحریم‌هایی را علیه اکثر نهادهای مالی، بخش انرژی و نخبگان سیاسی مسکو اعلام کرده و از جمله ارتباط چند بانک این کشور با سامانه پیام‌رسان بانکی سوئیفت را قطع کرده‌اند.                           ",https://www.asriran.com/003UxC
833973,۱۴۰۱/۰۱/۱۸,بین الملل,بازگشایی اولین موزه تمدن اسلامی در مسجد استانبول,مسئولان موزه می‌گویند که بازدیدکنندگان می‌توانند آثاری از ردپای منسوب به پیامبر اسلام، پرده کعبه، کافه‌های سلطان، دفترچه یادداشت دوران کودکی سلطان محمد و سکه‌های دوران عثمانی را ببینند.,"مسئولان فرهنگی کشور ترکیه می‌گویند که روز جمعه (فردا) اولین موزه تمدن اسلامی این کشور در بزرگترین مسجد استانبول افتتاح خواهد شد.
به گزارش ایرنا به نقل از آناتولی، اولین موزه تمدن اسلامی کشور ترکیه قرار است با حضور ""رجب طیب اردوغان"" رئیس جمهور این کشور در بزرگترین مسجد استانبول افتتاح شود.
این موزه که در مجموعه مسجد جامع کاملیکا استانبول واقع و در محوطه‌ای به مساحت ۱۰هزار متر مربع ساخته شده است، مجموعه اشیاء قدیمی و آثار منتخب از موزه‌های دیگر این کشور از جمله کاخ توپکاپی، موزه هنرهای ترکی و اسلامی استانبول تهیه شده است.
این موزه دارای آثار منحصر به فردی است که ۱۲۰۰ سال از تاریخ اسلام را نشان می‌دهد که بسیاری از آنها قبلا هرگز به نمایش گذاشته نشده است.
به گفته مسئولان وزارت گردشگری ترکیه این موزه با داشتن حدود ۸۰۰ اثر منعکس کننده پیشرفت هنر اسلامی از قرن هفتم تا نوزدهم شامل ۱۵ بخش موضوعی مانند هنر، آثار منسوب به حضرت محمد (ص) و عناصر معماری و تزئینی در هنر اسلامی است.
مسئولان موزه می‌گویند که بازدیدکنندگان می‌توانند آثاری از ردپای منسوب به پیامبر اسلام، پرده کعبه، کافه‌های سلطان، دفترچه یادداشت دوران کودکی سلطان محمد و سکه‌های دوران عثمانی را ببینند.                           ",https://www.asriran.com/003UxB
833972,۱۴۰۱/۰۱/۱۸,ورزشی,آغاز بلیت فروشی دیدار پرسپولیس - آلومینیوم,هواداران پرسپولیس می‌توانند با مراجعه به سامانه https://footballeticket.ir اقدام به خرید بلیت این بازی نمایند.,"بلیت فروشی دیدار تیم‌های پرسپولیس و آلومینیوم آغاز شد.
به گزارش تسنیم و به نقل از سایت باشگاه پرسپولیس، بلیت فروشی دیدار پرسپولیس-آلومینیوم از مرحله یک چهارم نهایی جام حذفی از ساعت 17 امروز (پنجشنبه) از طریق سامانه فروش بلیت الکترونیک شروع شد.
هواداران پرسپولیس می‌توانند با مراجعه به سامانه https://footballeticket.ir اقدام به خرید بلیت این بازی نمایند.
تنها کسانی می‌توانند اقدام به خرید بلیت نمایند که دو دوز واکسن زده باشند.
این بازی از ساعت 20:30 شنبه 20 فروردین در ورزشگاه آزادی برگزار می‌شود.                           ",https://www.asriran.com/003UxA
833971,۱۴۰۱/۰۱/۱۸,بین الملل,زخمی شدن ۲ نظامی آمریکایی در حمله راکتی به شرق سوریه,شبکه خبری رووداو به نقل از مسئولان آمریکایی گزارش داد که در این حمله راکتی دو نظامی ارتش آمریکا زخمی شدند.,"حمله راکتی صبح امروز به یک پایگاه آمریکایی در میدان نفتی العمر در شرق سوریه به زخمی شدن دو نظامی آمریکایی منجر شد.
به گزارش ایسنا، صبح امروز پایگاه نیروهای آمریکایی در میدان نفتی «العمر» در دیرالزور سوریه هدف حمله راکتی قرار گرفت.
شبکه خبری رووداو به نقل از مسئولان آمریکایی گزارش داد که در این حمله راکتی دو نظامی ارتش آمریکا زخمی شدند.                           ",https://www.asriran.com/003Ux9
833970,۱۴۰۱/۰۱/۱۸,ورزشی,دستمزد لواندوفسکی در بارسلونا مشخص شد,بارسلونا جدی ترین مشتری لواندوفسکی است. آنها ابتدا در تلاش هستند تا خود لوا را راضی به جدایی کنند و توافق را حاصل کنند. باشگاه بارسلونا قرارداد سه ساله با مبلغ ۸ میلیون یورو برای هر سال را به ستاره لهستانی ارائه داده و منتظر جواب او است.,"باشگاه بارسلونا برای حل مشکل گلزنی خود قصد به خدمت گرفتن مهاجم بایرن مونیخ را دارد.
به گزارش ایرنا، تیم فوتبال بارسلونا، برای حل مشکل گلزنی خود، قصد دارد تا رابرت لواندوفسکی ستاره گلزنی بایرن مونیخ را به خدمت بگیرد.
آبی‌اناری‌ها از مدت‌ها قبل به دنبال خرید یک مهاجم شش دانگ بودند و هدف اصلی آنها کیلیان امباپه و یا ارلینگ هالند بود اما به نظر می‌رسد که بارسایی‌ها در نهایت شانسی برای جذب این دو ستاره جوان شاهد نیستند. به همین خاطر آنها به دنبال جذب رابرت لواندوفسکی مهاجم بایرن مونیخ رفتند.
کاپیتان تیم ملی لهستان تا سال ۲۰۲۳ با باوارییایی‌ها قرارداد دارد و به همین خاطر تنها در صورتی می‌تواند از این بازیکن ۳۳ ساله کسب درآمد کند که او را به فروش برساند. به همین خاطر ممکن است او سال آخر حضور در آلیانز آره‌نا را تجربه کند.
بارسلونا جدی ترین مشتری لواندوفسکی است. آنها ابتدا در تلاش هستند تا خود لوا را راضی به جدایی کنند و توافق را حاصل کنند. باشگاه بارسلونا قرارداد سه ساله با مبلغ ۸ میلیون یورو برای هر سال را به ستاره لهستانی ارائه داده و منتظر جواب او است.                           ",https://www.asriran.com/003Ux8
833969,۱۴۰۱/۰۱/۱۸,بین الملل,تلاش اوکراین برای تخلیه غیرنظامیان از شهرهای شرقی و جنوبی,«ولادیمیر پوتین» رئیس جمهوری روسیه ۲۱ فوریه/۲ اسفند ۱۴۰۰ با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانتسک را در منطقه دونباس به رسمیت شناخت.,"مقامات اوکراینی از زنان، کودکان و سالمندان ساکن شهرهای شرقی و جنوبی این کشور خواستند از این شهرها به سمت محل امن خارج شوند.
به گزارش ایرنا، شهردار شهر دنیپرو در شرق اوکراین ازهمه غیرنظامیان خواست این شهر را ترک کنند، مقامات منطقه لوهانسک در شهر دنیپرو نیز هشدارهای مشابهی صادر کرده اند. فرماندار محلی لوهانسک دیروز از غیرنظامیان خواسته بود از منطقه خارج شوند.
کی‌یف می گوید روسیه بار دیگر برای حمله به منطقه دنباس شامل دونتسک و لوهانسک آماده می شود. بوریاس فیلاتوف شهردار شهر دنیپرو گفت: شرایط در دونباس به تدریج بدتر می شود و ماه آوریل (فروردین/ اردیبهشت) ماه سخت تری است. همه کسانی که می توانند باید شهر را ترک کنند، همه زنان، کودکان و سالمندان و کسانی که به طور مستقیم در اداره امور اقتصادی شهر دخیل نیستند.
این شهر که ۱ میلیون نفر جمعیت داشت تاکنون از درگیری های شدیدتر مشابه شهرهای دیگر در جنوب و شرق اوکراین مانند ماریوپل در امان بوده است.
در همین حال بر اساس گزارش دیگری از رویترز، ایرینا ورشچوک معاون نخست وزیر اوکراین نیز امروز از توافقی با روسیه برای بازکردن ۱۰ گذرگاه امن بیشتر در جنوب و شرق اوکراین برای تخلیه غیرنظامیان خبر داد اما گفت که ساکنان شهر ماریوپل برای خروج از این شهر تحت محاصره باید از خودروهای شخصی استفاده کنند.
«ولادیمیر پوتین» رئیس جمهوری روسیه ۲۱ فوریه/۲ اسفند ۱۴۰۰ با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانتسک را در منطقه دونباس به رسمیت شناخت.
وی سه روز بعد، یعنی ۵ اسفند/۲۴ فوریه آغاز «عملیات نظامی ویژه» علیه اوکراین را اعلام کرد و روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین همچنان ادامه دارد و امروز وارد چهل و دومین روز خود شده است.
آمریکا و اتحادیه اروپا با اعمال تحریم های مختلف به این اقدام روسیه واکنش نشان داده اند. واقعه شهر بوچا و کشته شدن ۳۵۰ تا ۴۰۰ غیرنظامی در شهری تحت اشغال نیروهای روسیه، طی روزهای گذشته موجب تشدید تحریم ها شد. در حالی که مسکو دست داشتن در این اقدام را رد می کند و سازمان ملل برای بررسی مساله برای روشن شدن عاملان آن فراخوانده است، کشورهای اروپایی انگشت اتهام را به سمت مسکو گرفته و کرملین را عامل آنچه برخی «جنایت جنگی» می خوانند، دانسته اند.                           ",https://www.asriran.com/003Ux7
833968,۱۴۰۱/۰۱/۱۸,اجتماعی ,نماینده مردم تبریز در مجلس: برخی از مردم با قاشق روغن تهیه می‌کنند و نان قسطی می‌خرند,علیرضا منادی در آیین معارفه شهردار تبریز افزود: اغلب مشکلات اجتماعی ریشه اقتصادی دارد به عنوان مثال بر اساس گزارشات دریافتی، هنگام پرداخت ماهانه یارانه‌ها، چند روزی آمار سرقت کاهش می‌یابد.,"علیرضا منادی، نماینده مردم تبریز در مجلس گفت: فقر در حاشیه های تبریز بی‌داد می‌کند بطوریکه امروز برخی از مردم با قاشق روغن تهیه می‌کنند و نان قسطی می‌خرند.
به گزارش خبرآنلاین، علیرضا منادی در آیین معارفه شهردار تبریز افزود: اغلب مشکلات اجتماعی ریشه اقتصادی دارد به عنوان مثال بر اساس گزارشات دریافتی، هنگام پرداخت ماهانه یارانه‌ها، چند روزی آمار سرقت کاهش می‌یابد.
وی خطاب به سرمایه داران و متولین توصیه کرد که در این ماه مبارک، سرمایه‌داران و اقشار مرفه تبریز به کمک مردم نیازمند بشتابند .
منادی یادآور شد: تبریز خیلی عقب مانده وباسد دست در دست هم، عقب ماندگی‌های این شهر جبران شود.
مسعود پزشکیان، نماینده مردم تبریز در مجلس نیز در این آیین گفت: آثار تزکیه نفس ماه رمضان باید در ارتقای بهره‌وری و بهبود رفتار سازمانی در ادارات نمایان شود.
وی ادامه داد: ماه رمضان باید بهانه‌ای برای آموزش و تزکیه در سیستم اداری باشد تا در راه خدمت به خلق خدا یک قدم نسبت به گذشته بهتر باشیم
پزشکیان تصریح کرد: اگر نماز و روزه و دعاهای ما در این ماه مبارک، تغییری در اخلاق و رفتارمان ایجاد نکند، طاعات و عبادات، موثر نبوده است.                           ",https://www.asriran.com/003Ux6
833967,۱۴۰۱/۰۱/۱۸,اجتماعی ,شهادت دومین طلبه حادثه تروریستی حرم رضوی,این 3 طلبه از طلاب جهادی و مخلصی بودند که سالها برای محرومیت زدایی حاشیه شهر مشهد خدمت می کردند و امروز در راه جلسه گروه‌های جهادی حاشیه شهر مشهد برای هماهنگی فعالیتهای ماه رمضان بودند.,"‌حجت‌الاسلام دارایی از طلبه‌های مجروح در حادثه تروریستی حرم مطهر رضوی لحظاتی پیش در بیمارستان کامیاب مشهد مقدس ‌به شهادت رسید.
به گزارش تسنیم، در پنجمین روز از ماه مبارک رمضان و در روز خاکسپاری شهید اصلانی، دوست و همراه ایشان حجت‌الاسلام دارایی از طلبه‌های مجروح در حادثه تروریستی حرم مطهر رضوی لحظاتی پیش در بیمارستان کامیاب مشهد مقدس به شهادت رسید.
 همزمان با سومین روز ماه مبارک رمضان، سه طلبه حاضر در صحن پیامبر اعظم(ص) از سوی فردی با ضربات چاقو مورد حمله قرار گرفتند که با تلاش عوامل انتظامات و یگان حفاظت حرم مطهر ضارب بلافاصله بازداشت و تحویل مقامات انتظامی شد و مصدومان به سرعت به بیمارستان منتقل شدند.
این 3 طلبه از طلاب جهادی و مخلصی بودند که سالها برای محرومیت زدایی حاشیه شهر مشهد خدمت می کردند و امروز در راه جلسه گروه‌های جهادی حاشیه شهر مشهد برای هماهنگی فعالیتهای ماه رمضان بودند.                           ",https://www.asriran.com/003Ux5
833966,۱۴۰۱/۰۱/۱۸,اجتماعی ,روزه ممانعتی برای اهدای خون ایجاد نمی‌کند,"حداقل سن ۱۸ سال تمام و حداکثر ۶۵ سال ""اهداکنندگان مستمر تا ٧٠ سال"" ، حداقل وزن ۵۰ کیلوگرم، فواصل اهدا خون هر هشت هفته یکبار مشروط به آنکه تعداد دفعات آن در طول یکسال برای آقایان از چهار بار و برای خانم ها از سه بار تجاوز نکند، از شرایط اهدای خون است.","مدیر پزشکی انتقال خون استان گیلان گفت: روزه داری ممانعتی برای اهدای خون نیست حتی اهداکنندگان مستمر و دارای تجربه اهدای خون می توانند با زبان روزه خون اهدا کنند.
به گزارش ایرنا، رمضان ماه مبارک بندگی و نیایش فرصتی برای انجام کارهای نوعدوستانه از جمله مشارکت در امر اهدای خون برای تامین خون های مورد نیاز بیماران است، برخلاف تصور عامه مردم کارشناسان انتقال خون بیان می کنند که روزه داری ممانعتی برای اهدای خون ندارد.
برخی از روزه داران تصور می کنند که هنگام روزه داری نمی توانند خون اهدا کنند این در حالی است که کارشناسان انتقال خون گیلان با تاکید بر اینکه روزه داران هم می توانند با خیال راحت در امر اهدا خون مشارکت نمایند و جای نگرانی نیست، بنا به توصیه آنان، افراد با مصرف غذای سحری و نوشیدن آب از افطار تا سحر برای تامین آب مورد نیاز بدن می‌توانند خون بدهند.
دکتر گیتی ایزدی‌پور روز پنجشنبه در این باره به خبرنگار ایرنا با بیان اینکه روزه داران برای اهدای خون نیاز به مصرف غذای خاصی ندارند، افزود: روزه داران با صرف سحری و مصرف آب از افطار تا سحر برای تامین آب بدن می توانند برای اهدای خون در طول روز اقدام کنند.
وی بیان داشت: در ماه مبارک رمضان در تعدادی از پایگاه علاوه بر صبح بعد از افطار نیز آماده دریافت خون های اهدایی مردم هستیم
مدیر پزشکی انتقال خون استان گیلان بیان داشت: اهداکنندگان نگران نباشند، پزشکان آموزش دیده در پایگاه های انتقال خون اهداکنندگان دارای شرایط اهدای خون را از بین داوطلبان انتخاب می کنند.
وی با بیان ضرورت مشارکت بیشتر بانوان در گیلان برای اهدای خون اظهار داشت: چهار درصد از خون های اهدایی در این استان از سوی بانوان اهدا می شود بنابرابن نیاز به مشارکت بیشتر آنان برای اهدای خون است.
مدیر پزشکی انتقال خون گیلان با اشاره به اهمیت همکاری همه از جمله بانوان برای فرهنگ سازی اهدای خون افزود: افراد دارای بیماری و نداشتن شرایط اهدای خون می توانند در فرهنگ سازی کار نوعدوستانه اهدای خون مشارکت کنند.
مرکز خونگیری رشت (اداره کل انتقال خون گیلان) به مناسبت ماه مبارک رمضان از شنبه تا چهارشنبه هشت تا ۱۳:۳۰ و عصرها از ساعت ۱۸ تا ۲۳، پنجشنبه هشت تا ۱۳:۳۰ و عصرها ۱۸ تا ۲۲ و جمعه ۸:۳۰ تا ۱۳ و سامانه خونگیری مستقر در شهرداری رشت و اتوبوس ثابت خونگیری در میدان یخسازی رشت صبح ها ۸:۳۰ تا ۱۳ برای خونگیری آماده است.
مرکز انتقال خون شهرستان لاهیجان شنبه تا چهارشنبه صبح ها هشت تا ١٣:٣٠ و عصر ها ١٩ تا ۲۳، پنج شنبه صبح ها هشت تا ١٣:٣٠ و عصر ها ۱۹ تا ۲۲ و سایر پایگاهها شامل انزلی ، آستارا، لنگرود، رودسر، تالش و فومن شنبه تا پنجشنبه ۷:۴۵ تا ۱۳:۱۵ آماده خونگیری است.
سالانه به طور میانگین بیش از ۲۰۰ هزار واحد خون و فرآورده های خونی در استان گیلان تولید می‌شود که این خون‌ها برای مصدومان حوادث، جراحی‌ها، بیماران هموفیلی، فاویسم و افراد نیازمند مورد مصرف قرار می‌گیرند.
استان گیلان به علت گردشگرپذیر بودن و آمار بالای تصادفات، جراحی های قلب و عروق، تعداد زیاد بیماران هموفیلی، تالاسمی و فاویسمی جزو استان های اول کشور به لحاظ مصرف فرآورده های خونی است.
حداقل سن ۱۸ سال تمام و حداکثر ۶۵ سال ""اهداکنندگان مستمر تا ٧٠ سال"" ، حداقل وزن ۵۰ کیلوگرم، فواصل اهدا خون هر هشت هفته یکبار مشروط به آنکه تعداد دفعات آن در طول یکسال برای آقایان از چهار بار و برای خانم ها از سه بار تجاوز نکند، از شرایط اهدای خون است.                           ",https://www.asriran.com/003Ux4
833950,۱۴۰۱/۰۱/۱۸,فرهنگی/هنری,انسان باش! خشونت و آزار جنسی فقط مختص سینماگران نیست,آیا فقط این شکل برخورد در میان سینماگران است؟ در مابقی صنوف، ادارات و ... یا حتی در کوچه و خیابان از این مشکلات خبری نیست؟,"عصر ایران ؛ نهال موسوی - در روزهایی که بیانیه علیه خشونت زنان سینماگر تقریبا موضوع روز رسانه های داخل و خارج از کشور شده است، ویدئو اهانت و برخورد نامناسب با مادر کودک اوتیسمی را دیدیم که نشان می دهد مسئله فراتر از بحث سینماگران است.
همزمان با این موضوع خبری از ادامه اتفاقات دادگاه اصغر فرهادی با آزاده مسیح زاده هم منتشر شد که حسین لامعی (فعال سینمایی) در صفحه اینستاگرامش متنی را استوری کرده و از خانم مسیح زاده به عنوان ""یه هنرجوی دوزاری"" نوشته است که با هر معیاری بخواهیم بسنجیم یک توهین و خشونت کلامی نسبت به آزاده مسیح زاده است. نکته عجیبتر این است که بابک کریمی (بازیگر) استوری لامعی را بازنشر کرده و نوشته : از این بهتر نمی توان توضیح داد و ...
طنز ماجرا اینجاست که چند شب قبل بی بی سی فارسی از بابک کریمی در برنامه‌ای دعوت کرده بود که درباره خشونت‌های جنسی و جنسیتی نسبت به زنان در سینمای ایران حرف زدند و مجری اشاره کرد: «شما از معدود سینماگران مردی هستید که با این بیانیه زنان سینماگر همراه شدید»!

پوریا ذوالفقاری (منتقد سینما) در این باره نوشت: «بابک کریمی استوری‌ای را بازنشر کرده که در آن آزاده مسیح زاده «هنرجوی دوزاری» نامیده شده. به یاد نمی‌اورم در صفحه هیچ یک از سینماگران مرد چنین توهینی به یک خانم شده باشد. بعد دقیقا همین آدم چند شب پیش برای صحبت درباره حقوق و امنیت روانی زنان در بی بی سی حاضر شده ربود. برای پی بردن به فیک بودن آدم‌ها و پوچ بودن ژست‌ها و شعارهایشان بابک کریمی نمونه بسیار مناسبی است».
حال که این جنبش متوقف ساختن خشونت علیه زنان سینماگر به یک کارزار اجتماعی تبدیل شده است، از این نکته غافل نمانیم که فقط خانم‌‌های سینماگر یا هنرمند در معرض چنین رفتارهای نیستند و بلکه در تمام جامعه این موضوع وجود دارد و نمونه بسیار واضح آن هم همین رفتار شخص اهانت کننده به مادر کودک اوتیسمی، که تازه با منت و افسوس به خانم می‌گفت: حیف که بچه همراهته والا ... (بسیار بدتر برخورد می‌کرد!) ، البته پلیس اعلام کرد که فرد هتاک را دستگیر کرده است.
آیا فقط این شکل برخورد در میان سینماگران است؟ در مابقی صنوف، ادارات و ... یا حتی در کوچه و خیابان از این مشکلات خبری نیست؟
در واقع تقلیل دادن چنین اتفاقی فقط به سطح هنرمندان و سینماگران خود یک تبعیض بزرگ است، پس از این فرصت پیش رو استفاده کنیم تا مسئولان و مراجع ذیربط یه شکلی صریح و قانونمند به چنین موضوعاتی بدون لاپوشانی و مصلحت بازی در تمام لایه ها و آحاد جامعه ورود کنند.
واقعیت این است که موقعیت بسیار پیچیده و چند لایه‌ای است و مهمترین نکته این است که این خشونت‌های کلامی و رفتاری در لحظه لحظه زندگی دیده می شود. تاکید دارم که این نکته فقط مختص ایران یا جوامع جهان سوم نیست و در تمام جهان شاهد آن هستیم. پیر و جوان ، باسواد و بی سواد، فقیر و مرفه و ... ندارد هر جا که انسان هست شاهد چنین اتفاقاتی هم هستیم.
  

    کد ویدیو  دانلود    فیلم اصلی          
حتی در درون یک خانواده هم ممکن است انواع و اقسام این تبعیض ها و یا خشونت ها وجود داشته باشد و چه بسیار بچه هایی که خاطرات بسیار بدی از کودکی خود و نوع نگاه والدین در موقعیت مشابه با برادر یا خواهر خود دارند. با تکیه بر استدلال‌هایی چون اون پسر است، تو دختری و ...
نکته مهمتر این که در کتاب های درسی و سیستم آموزشی کشور تا چه حد به این مسائل پرداخته شده است؟ در صداوسیما و رسانه ها چه برنامه های آموزشی برای آگاه سازی مردم صورت گرفته است؟ چند سریال یا فیلم در این زمینه تولید شده است؟ تقریبا صفر!
به ناچار وقتی جای چنین مواردی خالی است باید به خودمان برگردیم، برای پا گذاشتن در راه پایان دادن به چنین معضلاتی اولین قدم این است که هر کسی از خود شروع کند از نگاه خود و فکر و رفتار خود. از خود و خانواده و خود شروع کنیم، کودکانمان را آموزش دهیم تا آنها بدانند که این قضایا چه اثرات مخرب و وحشتناکی می‌تواند در زندگی دیگران بر جای بگذارد.هیچ شخصی وقتی به دنیا می آید در تعیین جنسیت خود هیچ انتخابی نداشته است ، او مرد یا زن به دنیا آمده است (یا با جنسیت دوگانه) اما در اینکه انسان باشد انتخاب خود اوست و البته آموزش و تاثیر اطرافیان بر او .
انسان باشیم.                           ",https://www.asriran.com/003Uwo
833965,۱۴۰۱/۰۱/۱۸,اجتماعی ,دستگیری دومین‌ مظنون به قتل ۲ طلبه اهل سنت در گنبدکاووس,تحقیقات در حال انجام است و منتظر نتیجه اقدامات قضایی و پلیسی در این پرونده هستیم.,"رییس کل دادگستری گلستان گفت: دومین مظنون مربوط به قتل‌ ۲ طلبه در شهرستان گنبدکاووس شناسایی و دستگیر شد.
به گزارش روابط عمومی اداره کل دادگستری استان گلستان، حیدر آسیابی در این ارتباط افزود: مظنون به قتل امروز در دادسرای گنبدکاووس تفیهم اتهام گردید و هم اکنون در بازداشت است.
وی بیان کرد: تحقیقات در حال انجام است و منتظر نتیجه اقدامات قضایی و پلیسی در این پرونده هستیم.
وی ادامه داد: از زمان بروز این حادثه دستور یک تیم ویژه‌ای متشکل از دادستان مرکز استان، دادستان گنبدکاووس و بازپرس پیگیر روند پرونده هستند.
شامگاه شنبه ۱۳ فروردین ۲ نفر طلبه در محله چای بویین گنبدکاووس به قتل رسیدند.                           ",https://www.asriran.com/003Ux3
833964,۱۴۰۱/۰۱/۱۸,بین الملل,پارلمان اروپا تحریم فوری نفت و گاز روسیه را تصویب کرد,تحریم نفت و گاز روسیه پس از جنگ در اوکراین، گرچه هنوز از به گفته مقامات کشورهای اروپایی روی میز قرار دارد، اما وابستگی قاره سبز و هزینه سنگین راه‌های کشورهای جایگزین برای تامین انرژی، به موضوعی چالش برانگیز تبدیل شده و در اتحادیه اروپا با مخالفان جدی روبه رو است.,"پارلمان اروپا در قطعنامه‌ای که امروز (پنجشنبه) به تصویب رسید، خواستار تحریم کلی و فوری واردات نفت، گاز و زغال سنگ از روسیه شد.
به گزارش ایرنا، این قطعنامه با رای ۵۱۳ نماینده پارلمان اروپا از جمله ۲۲ رای مخالف و ۱۹ رای ممتنع به تصویب رسید.
«روبرتا متسولا - Roberta Metsola» رئیس پارلمان اروپا پس از رای گیری در خصوص این مصوبه غیر الزام آور تاکید کرد: این یک لحظه بسیار مهم و گامی قابل توجه است. موضع پارلمان اروپا روشن است و قوی‌ترین پیام‌های حمایتی را برای کسانی که در خط مقدم قرار دارند، ارسال می‌کند.
کمیسیون اروپا به ۲۷ کشور پیشنهاد کرده که تحریم‌ها علیه روسیه را با توقف خرید زغال سنگ از این کشور که ۴۵ درصد مجموع واردات اتحادیه اروپا از این حیث را تشکیل می‌دهد و نیز بستن بنادر اروپایی به روی کشتی‌های روسی افزایش دهند.
روی شیوه‌های اعمال پنجمین دور تحریم‌ها علیه روسیه توسط نمایندگان کشورهای عضو اتحادیه اروپا بحث و بررسی شده است.
پارلمان اروپا خواستار ادامه تحریم‌های بیشتر علیه روسیه می باشد، اما تحریم احتمالی نفت روسیه که ۲۵ درصد مجموع واردات اروپاست و تحریم گاز روسیه که ۴۵ درصد کل واردات این اتحادیه را شامل می‌شود، موضوع‌های بحث‌های شدید میان کشورهای عضو است.
برلین آشکارا عدم تمایل خود با اعمال تحریم‌های بیشتر علیه روسیه را اعلام کرده است.
تحریم نفت و گاز روسیه پس از جنگ در اوکراین، گرچه هنوز از به گفته مقامات کشورهای اروپایی روی میز قرار دارد، اما وابستگی قاره سبز و هزینه سنگین راه‌های کشورهای جایگزین برای تامین انرژی، به موضوعی چالش برانگیز تبدیل شده و در اتحادیه اروپا با مخالفان جدی روبه رو است.
هزینه های گرمایش بسیار گران شده و پیش بینی‌ها با تداوم جنگ در اوکراین و تشدید تحریم‌ها بالاتر خواهد رفت، از این رو برخی کشورها معتقدند که با تحریم نفت و گاز روسیه برای گرم کردن خانه‌ها در زمستان آینده با مشکل جدی روبه رو می شوند و این امر می تواند فشار مردم و مخالفان دولت‌های اروپایی را افزایش داده و این پروژه را با شکست روبه رو سازد.
از سوی دیگر مخالفان تحریم معتقدند که تامین انرژی مورد نیاز و قطع یا کاهش وابستگی به مسکو و یافتن راه ها و کشورهای جدید برای جایگزین کردن نفت و گاز روسیه، هزینه های زیادی به اروپا تحمیل خواهد کرد که با توجه به شرایط و مشکلات اقتصادی ناشی از همه گیری کرونا که بسیاری از کشورها دچار آسیب‌های جدی شده‌اند، برنامه ها و سیاست های دولت ها را برای خروج از بحران ها و عادی شدن وضع اقتصادی زیر سوال خواهد برد و با موانع جدی روبه رو خواهد ساخت.                           ",https://www.asriran.com/003Ux2
833963,۱۴۰۱/۰۱/۱۸,اجتماعی ,حال یکی از مجروحان حادثه حرم مطهر رضوی وخیم است,هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد در منطقه شهرک شهید رجایی (قلعه ساختمان) بوده اند.,"مدیر بیمارستان سوانح و حوادث شهید کامیاب مشهد گفت: در حال حاضر وضعیت کلی حجت‌الاسلام دارایی، دیگر مجروح حادثه تروریستی حرم مطهر رضوی در شرایط وخیم قرار دارد و نیازمند دعای خیر مردم در ماه مبارک رمضان است.
دکتر مسعود خانی روز پنجشنبه در گفت و گو با خبرنگار ایرنا افزود: با توجه به اینکه به طور معمول بیمارانی که مورد حمله و پارگی شکمی قرار می‌گیرند،تکلیفشان بین ۴۸ تا ۷۲ ساعت بعد مشخص می‌شود، اکنون وضعیت حجت الاسلام دارایی به دلیل شدت جراحات قابل ارزیابی نیست.
وی ادامه داد: یک عمل شکمی دیگر دیروز بر روی ایشان توسط جراحان حاذق و پزشکان ماهر مشهد انجام شد و این روحانی اکنون در بخش مراقبت‌های ویژه بیمارستان شهید کامیاب این شهر تحت مراقبت و درمان قرار دارد.
مدیر بیمارستان سوانح و حوادث شهید کامیاب مشهد گفت: این عمل بسیار سنگین و زمانبر بود که کادر درمان و پزشکان تمام تلاش خود را به کار گرفتند و امیدواریم با تلاش‌های صورت گرفته و با لطف الهی و عنایت امام رضا(ع) و همچنین دعای خیر مردم در این ماه مبارک سلامتی این روحانی بزرگوار هر چه زودتر حاصل شود.
وی گفت: حجت‌الاسلام پاکدامن روحانی مجروح دیگر جهت ادامه درمان دیروز به بیمارستان رضوی مشهد منتقل شد.
یک فرد تکفیری روز سه شنبه ۱۶ فروردین ماه در صحن پیامبر اعظم حرم امام رضا(ع) با چاقو به سه روحانی حمله کرد.
هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد در منطقه شهرک شهید رجایی (قلعه ساختمان) بوده اند.
حجج اسلام پاکدامن و دارایی پس از جراحی در بخش مراقب‌های ویژه بستری شدند که حجج اسلام پاکدامن به وضعیت پایداری رسیده و بهتر شدند و به بیمارستان رضوی منتقل شدند اما حجت‌الاسلام اصلانی یکی دیگر از روحانیان مضروب بر اثر شدت جراحات وارده به شهادت رسید.                           ",https://www.asriran.com/003Ux1
833962,۱۴۰۱/۰۱/۱۸,بین الملل,فرانسه، سفیر روسیه را احضار کرد,حساب رسمی کاربری سفارت روسیه در فرانسه در توئیتی که بعدا پاک شد، تصویری از یک صحنه فیلم و افرادی برای فیلمبرداری منتشر کرد که بالای آن نوشته شده بود؛ صحنه فیلم، شهر بوچا.,"فرانسه امروز (پنجشنبه) در پی انتشار توئیتی در مورد وقایع شهر بوچا توسط حساب کاربری سفارت روسیه در شبکه اجتماعی توئیتر ضمن تحریک‌آمیز و نامناسب خواندن این اقدام، سفیر این کشور را احضار کرد.
به گزارش ایرنا از رویترز، ""ژان ایو لودریان"" وزیر امور خارجه فرانسه در توئیتی در مورد تصمیم برای احضار ""آلکسی مشکوف"" سفیر روسیه در فرانسه نوشت: ما با هر اقدام روسیه برای مخدوش کردن روند اطلاع رسانی جنگ اوکراین مبارزه خواهیم کرد.
حساب رسمی کاربری سفارت روسیه در فرانسه در توئیتی که بعدا پاک شد، تصویری از یک صحنه فیلم و افرادی برای فیلمبرداری منتشر کرد که بالای آن نوشته شده بود؛ صحنه فیلم، شهر بوچا.
به گزارش ایرنا، «ولادیمیر پوتین» رئیس جمهوری روسیه ۲۱ فوریه/۲ اسفند ۱۴۰۰ با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانتسک را در منطقه دونباس به رسمیت شناخت.
وی سه روز بعد؛ یعنی ۵ اسفند/۲۴ فوریه آغاز «عملیات نظامی ویژه» علیه اوکراین را اعلام کرد و روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین همچنان ادامه دارد و امروز وارد چهل و دومین روز خود شده است.
یکی از واکنش های کشورهای اروپایی به این جنگ اخراج دیپلمات های روسیه بود که با رخداد واقعه بوچا و کشته شدن ۳۵۰ تا ۴۰۰ غیرنظامی در شهری تحت اشغال نیروهای روسیه، شدت و سرعت گرفت. در حالی که مسکو دست داشتن در این اقدام را رد می کند و سازمان ملل برای بررسی مساله برای روشن شدن عاملان آن فراخوانده است، کشورهای اروپایی انگشت اتهام را به سمت مسکو گرفته و کرملین را عامل آنچه برخی «جنایت جنگی» می خوانند، گرفته اند.                           ",https://www.asriran.com/003Ux0
833961,۱۴۰۱/۰۱/۱۸,اجتماعی ,صادرات ۴ میلیون دز واکسن ایرانی کرونا,معاون وزیر بهداشت با اشاره به اینکه واکسن برکت در مراحل نهایی دریافت تاییدیه WHO قرار دارد، اظهار کرد: پرونده های زیادی به سازمان بهداشت جهانی ارسال شده که بررسی آن ها زمان بر است، چند واکسن دیگر تولید داخل نیز مستندات خود را به WHO ارسال کرده و در نوبت هستند.,"معاون وزیر بهداشت و رئیس سازمان غذا و دارو با اشاره به اشباع تولید واکسن کرونا در کشور، گفت: ظرفیت تولید ماهانه ۵۰ میلیون دز واکسن کرونا در کشور وجود دارد.
به گزارش ایسنا و بنابر اعلام روابط عمومی سازمان غذا ودارو، دکتر بهرام دارایی با اشاره به اینکه می‌توانیم ماهانه ۵۰ میلیون دز واکسن کرونا در کشور تولید کنیم که چندین برابر نیاز داخل کشور است، عنوان کرد: برخی از تولیدکنندگان داخلی توانسته اند مشتری های خارجی را جذب کنند و نزدیک به ۴ میلیون دز واکسن تاکنون صادر کرده‌ایم.
وی افزود: خوشبختانه در زمینه تولید واکسن های mRNA نیز به نتایج مطلوب رسیده ایم که امیدواریم در آینده نزدیک تاییدیه های لازم را برای مصرف دریافت کنند.
معاون وزیر بهداشت با اشاره به اینکه واکسن برکت در مراحل نهایی دریافت تاییدیه WHO قرار دارد، اظهار کرد: پرونده های زیادی به سازمان بهداشت جهانی ارسال شده که بررسی آن ها زمان بر است، چند واکسن دیگر تولید داخل نیز مستندات خود را به WHO ارسال کرده و در نوبت هستند.                           ",https://www.asriran.com/003Uwz
833960,۱۴۰۱/۰۱/۱۸,سیاسی,دیدار مردم با رئیسی در مترو حین سفر به استان البرز (عکس),رئیس جمهور با مترو به مركز استان البرز، كرج رفت. مردم با رئیسی در مترو حین سفر دیدار کردند.,,https://www.asriran.com/003Uwy
833959,۱۴۰۱/۰۱/۱۸,اجتماعی ,درگیری مسلحانه مرزبانان ‌با اعضای باند قاچاق سلاح در ‌خوزستان/ دستگیری ۳ نفر,در این درگیری مسلحانه 30 قبضه سلاح جنگی، کلت کمری به همراه 60 تیغه خشاب کشف شد.,"فرمانده مرزبانی انتظامی کشور از درگیری مسلحانه مرزبانان استان خوزستان با باند قاچاق سلاح و مهمات در منطقه مرزی هورالعظیم خوزستان خبر داد.
به گزارش پایگاه خبری پلیس، سردار احمدعلی گودرزی در باره جزئیات این خبر اظهار داشت: در راستای طرح انسداد مرز و جلوگیری از قاچاق در نوار مرزی و به دنبال اطلاع مأموران هنگ مرزی دشت آزادگان مبنی بر ورود یک محموله سلاح جنگی از هورالعظیم به داخل خاک کشورمان، تحقیقات اطلاعاتی گسترده‌ای جهت شناسایی و دستگیری عاملان در دستور کار مرزبانان قرار گرفت.
وی افزود: در نتیجه 72 ساعت تلاش بی‌وقفه مرزبانان غیور استان با همکاری سربازان گمنام امام زمان (ع) در مناطق مرزی و اجرای گشت و کمین‌ های هدفمند سرانجام باند مورد نظر پس از ورود به منطقه مرزی هورالعظیم در کمین مأموران قرار گرفت که در یک درگیری مسلحانه سنگین باند قاچاقچی مورد نظر منهدم و دو نفر از اشرار مسلح که در این درگیری زخمی شده بودند نیز دستگیر شدند.
سردار گودرزی با بیان اینکه در این عملیات یک قایق موتوری نیز توقیف شد، افزود: در این درگیری مسلحانه 30 قبضه سلاح جنگی، کلت کمری به همراه 60 تیغه خشاب کشف شد.
فرمانده مرزبانی انتظامی کشور خاطرنشان کرد: در این رابطه پرونده مقدماتی تشکیل و متهمان به همراه محموله کشف شده به مراجع قضائی تحویل شد.                           ",https://www.asriran.com/003Uwx
833958,۱۴۰۱/۰۱/۱۸,اجتماعی ,مراسم تشییع پیکر حجت الاسلام اصلانی در مشهد (عکس),مراسم تشییع شهید حادثه در حرم مطهر رضوی، حجت‌الاسلام محمد اصلانی ظهر پنجشنبه با حضور اقشار مختلف مردم و مسوولان برگزار شد.,,https://www.asriran.com/003Uww
833957,۱۴۰۱/۰۱/۱۸,سیاسی,علم‌الهدی: عامل جنایت در حرم امام رضا (ع) پیاده نظام آمریکا است/ رویداد به شهادت امام حسین (ع) بی شباهت نبود,علم‌الهدی: هیچ چیزی جز شهادت شایسته این شهید والامقام نبود، که روزه‌دار در حرم امام رضا(ع) شهید شود، رویدادی که به شهادت امام حسین(ع) بی شباهت نبود و با لب تشنه به شهادت رسید.,"نماینده ولی فقیه در خراسان رضوی گفت: عامل جنایت در حرم مطهر امام‌رضا (ع) که سه روحانی برجسته را به خاک و خون کشید، پیاده نظام آمریکا و عنصر ناپاک تکفیری است.
به گزارش ایرنا؛ سید احمد علم‌الهدی روز پنجشنبه در سخنرانی پیش از اقامه نماز بر پیکر شهید حادثه تروریستی در حرم امام رضا(ع) افزود: بزرگترین مصیبت این حادثه دلخراش برای ما اهانت به حرم امام رضا (ع) بود.
وی ادامه داد: در کنار حرم رضوی، انسانهای زیادی در طول تاریخ به خاک و خون کشیده شدند اما به شکلی که شهید اصلانی به شهادت رسید، تاکنون اتفاق نیفتاده بود.
نماینده ولی فقیه در خراسان رضوی اظهار داشت: ستاد ساماندهی فرهنگی حاشیه شهر به هشت پهنه تقسیم شده و در راس هر بخش یک عالم برجسته عهده‌دار مسوولیت است.
وی بیان کرد: عامل اجرایی اقدامات حاشیه شهر این علما هستند و رییس تمام پهنه‌های هشت گانه برادر ۲ شهید و جانباز دفاع مقدس مجاهد و انقلابی، حجت الاسلام شهید اصلانی بود که به طور شبانه‌روزی به مردم خدمت می‌کرد.
علم الهدی افزود: سه روحانی که مورد تهاجم قرار گرفتند از علمای فعال حوزه محرومیت زدایی در حاشیه شهر مشهد بودند. شهید اصلانی هم در محرومیت زدایی و فعالیتهای فرهنگی و هم مسأله رسیدگی به افراد بی بضاعت در جریان مواسات یکی از افراد پابه کار بود.
وی گفت: به خانواده های بی‌سرپرستی که مورد حمایت شهید اصلانی بودند و به خانواده این شهید والامقام تبریک و تسلیت می‌گویم.
نماینده ولی فقیه در خراسان رضوی بیان کرد: عزیزان فداکار انقلابی ما با کمال قدرت خط اصیل خدمتگزاری را ادامه خواهند داد و فقدان او را با فداکاری و خدمات بیشتر جبران خواهند کرد.
علم‌الهدی اظهار داشت: هیچ چیزی جز شهادت شایسته این شهید والامقام نبود، که روزه‌دار در حرم امام رضا(ع) شهید شود، رویدادی که به شهادت امام حسین(ع) بی شباهت نبود و با لب تشنه به شهادت رسید.
پس از سخنرانی آیت الله علم الهدی، نماز میت توسط نماینده ولی فقیه در خراسان رضوی بر پیکر شهید اصلانی اقامه شد.
شهید اصلانی که پیش از این قرار بود در رواق حضرت زهرا(س) به خاک سپرده شود با درخواست خانواده‌اش و موافقت تولیت آستان قدس رضوی، در صحن جمهوری اسلامی و در کنار شهدای انفجار حرم مطهر رضوی به خاک سپرده شد.
صبح دیروز نیز مراسم تشییع این شهید والامقام در زادگاهش شهر سده خواف برگزار شد. همچنین شب گذشته مراسم وداع با پیکر شهید حادثه تروریستی روز شانزدهم فروردین در حرم مطهر رضوی، با سخنرانی تولیت آستان قدس رضوی در صحن پیامبر اعظم(ص) شد.
یک فرد تکفیری روز سه شنبه ۱۶ فروردین ماه در صحن پیامبر اعظم حرم امام رضا(ع) با چاقو به سه روحانی حمله کرد.
هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد بوده اند.در این حمله تروریستی حجت‌الاسلام اصلانی بر اثر شدت جراحات وارده به شهادت رسید اما حجج اسلام پاکدامن و دارایی پس از جراحی در بیمارستان بستری هستند.                           ",https://www.asriran.com/003Uwv
833956,۱۴۰۱/۰۱/۱۸,ورزشی,جریمه برادران مجیدی با حکم کمیته انضباطی,باشگاه استقلال به دلیل مسئولیت تضامنی در قبال رفتار اعضا و همینطور سو رفتار تیمی ناشی از ۷ اخطار به ترتیب مطابق با ماده ۵۰ و ۵۸ مقررات انضباطی به پرداخت دویست میلیون ریال و دویست و هشتاد میلیون ریال جریمه نقدی محکوم شد.,"کمیته انضباطی فدراسیون فوتبال فرهاد و فرزاد مجیدی را با جرایم مالی و امین قاسمی نژاد را با یک جلسه محرومیت به خاطر تخلفات در بازی استقلال و گل گهر جریمه کرد.
به گزارش ایسنا، بر اساس اعلام کمیته انضباطی در بازی دو تیم استقلال و گل گهر سیرجان از سری مسابقات هفته بیست و یکم برتر فوتبال کشور که پانزدهم اسفند ۱۴۰۰ برگزار شد، فرهاد مجیدی سرمربی تیم استقلال به دلیل رفتار غیر ورزشی به پرداخت پانصد میلیون ریال جریمه نقدی و یک جلسه محرومیت تعلیقی به مدت یک سال از مسابقات لیگ برتر محکوم شد. ضمن اینکه فرزاد مجیدی مربی و رضا آذری بازیکن این تیم نیز به دلیل رفتار غیر ورزشی به پرداخت سیصد میلیون ریال جریمه نقدی محکوم شدند.
علیرضا رضایی دیگر بازیکن استقلال به دلیل رفتار تهاجمی نسبت به نیمکت تیم حریف به پرداخت سیصد میلیون ریال و یک جلسه محرومیت تعلیقی به مدت یک سال از مسابقات لیگ برتر محکوم شد.
همچنین باشگاه استقلال به دلیل مسئولیت تضامنی در قبال رفتار اعضا و همینطور سو رفتار تیمی ناشی از ۷ اخطار به ترتیب مطابق با ماده ۵۰ و ۵۸ مقررات انضباطی به پرداخت دویست میلیون ریال و دویست و هشتاد میلیون ریال جریمه نقدی محکوم شد.
در ادامه آرای مربوط به این دیدار، امین قاسمی نژاد بازیکن تیم گل گهر به دلیل بدرفتاری نسبت به مقام رسمی مسابقه (داور) ضمن پرداخت سیصد میلیون ریال به یک جلسه محرومیت از بازی های لیگ محکوم شد. حیدر افسری سرپرست تیم گل گهر به خاطر رفتار غیر ورزشی به پرداخت سیصد میلیون ریال محکوم شد و باشگاه گل گهر سیرجان به دلیل مسئولیت تضامنی در قبال رفتار اعضا و همینطور سو رفتار تیمی ناشی از ۷ اخطار به ترتیب مطابق با ماده ۵۰ و ۵۸ مقررات انضباطی به پرداخت دویست میلیون ریال و دویست و هشتاد میلیون ریال جریمه نقدی محکوم شد.                           ",https://www.asriran.com/003Uwu
833955,۱۴۰۱/۰۱/۱۸,ورزشی,اعلام آرای انضباطی شهرآورد/ 6 جلسه محرومیت برای یحیی گل‌محمدی/ یک جلسه محرومیت برای غلامپور,باشگاه استقلال نیز به دلیل مسئولیت تضامنی در قبال رفتار اعضا مطابق با ماده 50 مقررات انضباطی به پرداخت دویست میلیون ریال محکوم شد.,"کمیته انضباطی فدراسیون فوتبال آرای مربوط به اتفاقات دیدار تیم‌های فوتبال پرسپولیس و استقلال در هفته بیست‌وسوم لیگ برتر را صادر کرد.
به گزارش سایت فدراسیون فوتبال، بر اساس اعلام کمیته انضباطی در دیدار تیم‌های پرسپولیس و استقلال از هفته بیست‌و‌سوم رقابت‌های لیگ برتر فوتبال کشور که 26 اسفند 1400 برگزار شد، یحیی گل‌محمدی سرمربی تیم فوتبال پرسپولیس به دلیل بدرفتاری در قبال مقام رسمی مسابقه به پرداخت مبلغ یک میلیارد ریال جریمه نقدی و 6 جلسه محرومیت از همراهی تیم در مسابقات لیگ برتر که دو جلسه آن به مدت یک سال تعلیقی است، محکوم شد که این رای قابل تجدیدنظرخواهی است.
همچنین باشگاه پرسپولیس به دلیل مسئولیت تضامنی در قبال رفتار اعضا و همینطور سوء رفتار تیمی ناشی از 6 اخطار به ترتیب مطابق با ماده 50 و 58 مقررات انضباطی به پرداخت دویست میلیون ریال و دویست و چهل میلیون ریال جریمه نقدی محکوم شد. در دیگر بخش آرای مربوط به این بازی بهزاد غلامپور مربی تیم استقلال به دلیل بدرفتاری در قبال بازیکن مقابل به یک جلسه محرومیت از همراهی تیم در لیگ برتر و پرداخت دویست میلیون ریال محکوم شد.
باشگاه استقلال نیز به دلیل مسئولیت تضامنی در قبال رفتار اعضا مطابق با ماده 50 مقررات انضباطی به پرداخت دویست میلیون ریال محکوم شد.
همچنین کلیه آرای مرتبط با این مسابقه به جز محرومیت سرمربی باشگاه پرسپولیس قطعی است.                           ",https://www.asriran.com/003Uwt
833954,۱۴۰۱/۰۱/۱۸,بین الملل,ارزش پول سریلانکا به بدترین عملکرد جهان رسید,سریلانکا با بحران ارز خارجی مواجه است زیرا دولت این کشور با پرداخت بدهی‌های قریب الوقوع، اعتراضات گسترده و وضعیت اضطراری اقتصادی دست و پنجه نرم می‌کند.,"ارزش پول سریلانکا به بدترین عملکرد جهان رسید.
به گزارش ایسنا و به نقل از کارنسی، در روز چهارشنبه ارزش روپیه سریلانکا نزدیک به ۳۰۰ در هر دلار آمریکا بود که ۳۲ درصد نسبت به سال گذشته کاهش داشت.
سریلانکا با بحران ارز خارجی مواجه است زیرا دولت این کشور با پرداخت بدهی‌های قریب الوقوع، اعتراضات گسترده و وضعیت اضطراری اقتصادی دست و پنجه نرم می‌کند.
فایننشال تایمز گزارش کرد: در حالی که رئیس‌جمهور سریلانکا، گوتابایا راجاپاکسا در تلاش برای مهار بحران اقتصادی و سیاسی وخیم‌تر شده است، روپیه سریلانکا به پایین‌ترین سطح سقوط کرد و بدترین عملکرد ارز جهان را ثبت کرد.
این ارز در روز چهارشنبه نزدیک به ۳۰۰ در هر دلار آمریکا بود که نسبت به سال گذشته ۳۲ درصد کاهش داشت حتی از روبل روسیه نیز عقب ماند.
این رقم زمانی ثبت شد که راجاپاکسا به قوانین اضطراری تنها چند روز پس از اعمال آن پایان داد.                           ",https://www.asriran.com/003Uws
833953,۱۴۰۱/۰۱/۱۸,بین الملل,ترکیه: انتقال پرونده قتل خاشقچی به عربستان سعودی,خاشقچی روزنامه نگار واشنگتن پست و از منتقدان سعودی شهریور ۱۳۹۷ در کنسولگری عربستان در استانبول به طرز فجیعی به قتل رسید.,"دستگاه قضایی ترکیه امروز (پنجشنبه) در تصمیمی پرونده قتل «جمال خاشقچی»، روزنامه‌نگار منتقد سعودی را به عربستان ارجاع داد.  
به گزارش ایرنا، رسانه های ترکیه گزارش دادند که در این پرونده که ۲۶ متهم در آن محاکمه می شوند، دادگاه استانبول تصمیم گرفت کار روی این پرونده را متوقف کند و پرونده را به دستگاه قضایی عربستان ارجاع دهد.
 قاضی دادگاه ترکیه گفت که تصمیم گرفته شد که پرونده (قتل خاشقچی) را مختومه کنیم و آن را به عربستان تحویل دهیم.
هفته گذشته دادستان عمومی ترکیه خواستار توقف محاکمه غیابی ۲۶ متهم به قتل خاشقچی و انتقال محاکمه آنها به عربستان شده بود.  
وزارت دادگستری ترکیه «بدون اعتراض» به این موضوع موافقت خود را با این درخواست ابراز کرد.پس از نظر این وزارتخانه، امروز (پنجشنبه) اعلام شد که پرونده خاشقچی به عربستان ارجاع شده است.
در این جلسه که در دادگاه عالی کیفری استانبول برگزار شد، «گوکمن باشبینار» وکیل دادگستری با اعتراض به نظر مثبت وزارت دادگستری کشورش گفت که «تصمیم وزارت دادگستری خلاف قانون است و در این باره میان عربستان و ترکیه توافق نامه دو جانبه ای وجود ندارد.»
وی تاکید کرد: «تحویل پرونده به کشوری (عربستان) که عدالت در آن وجود ندارد، مصداق بی مسئولیتی در قبال مردم ترکیه است. رسانه های منطقه (شنبه /۱۳ فروردین) اعلام کردند که ترکیه به دنبال تلاش برای اصلاح روابط خود با عربستان تصمیم گرفت تا پرونده قتل جمال خاشقچی روزنامه‌نگار سعودی که در خاک این کشور اتفاق افتاد را به عربستان منتقل کند.
شبکه خبری «خبر ترک» در این باره اعلام کرد که وزارت دادگستری ترکیه با انتقال محاکمه مظنونان سعودی الاصل در پرونده قتل جمال خاشقجی، روزنامه‌نگار مقتول مخالف رژیم آل‌سعود به ریاض موافقت کرد.
مهم ترین درخواست ریاض از آنکارا برای رونق پیدا کردن رابطه سیاسی – اقتصادی که همان بسته شدن پرونده قتل فجیع جمال خاشقچی روزنامه نگار سعودی بود، انجام شد و با ارجاع این پرونده به عربستان و چشم پوشی آنکارا از این پرونده، عملا رابطه ترکیه – عربستان به مرحله اوج خود وارد شد.
خاشقچی که روزنامه نگار واشنگتن پست و از مخالفان رژیم سعودی به ویژه ""محمد بن سلمان"" ولیعهد این رژیم محسوب می‌شد، شهریور ۱۳۹۷ در کنسولگری عربستان در استانبول به طرز فجیعی قطعه قطعه شد و به قتل رسید و همین مساله موجب تنش شدید میان آنکارا – ریاض گردید. در کنار این مساله، دخالت های ترکیه در موضوع لیبی و شماری دیگر از کشورهای عربی که در سال ۱۳۸۹ درگیر انقلاب شدند، مسایلی است که ریاض و آنکارا با هم اختلاف داشتند.
اما در چند ماه اخیر آنکارا در صدد بهبود روابط خود با ریاض و سایر کشورهای عربی حوزه خلیج فارس برآمده است که انتقال پرونده جمال خاشقچی به ریاض نشان می دهد مقامات ترکیه سر این پرونده با مقامات سعودی به ویژه ولیعهد این کشور معامله کرده اند.                            ",https://www.asriran.com/003Uwr
833952,۱۴۰۱/۰۱/۱۸,اجتماعی ,پروتکل‌های جدید بهداشتی به دانشگاه‌ها ابلاغ شد,در پروتکل‌های جدید وزارت بهداشت اعلام شده که فاصله ایمن (حداقل ۱ متر) جهت پیشگیری از بروز بیماری بین کارکنان باید رعایت شود و کارکنان از ازدحام و تجمعات غیر ضروری خودداری کرده و ارائه خدمات به صورتی انجام شود که صف ایجاد نشود.,"وزارت بهداشت، درمان و آموزش پزشکی با توجه به حضوری شدن آموزش، پروتکل‌های جدید بهداشتی را به دانشگاه‌ها ابلاغ کرد.
به گزارش ایسنا، با توجه به حضوری شدن آموزش در دانشگاه‌ها و لزوم حفظ سلامت اساتید، دانشجویان و کارکنان دانشگاه‌ها، وزارت بهداشت پروتکل‌های جدید بهداشتی را جهت اطلاع رسانی و اجرایی سازی در امور مربوطه به دانشگاه‌ها، مراکز آموزشی و تحقیقاتی ابلاغ کرد.
در ماده یک این دستورالعمل که مربوط به واکسیناسیون است آمده: همه کارکنان و اساتید مراکز مشمول این دستورالعمل اعم از دائم، موقت، پاره وقت و فصلی یا افرادی که تازه استخدام شده‌اند قبل از شروع به کار باید نسبت به تزریق واکسن کرونا اقدام کنند.
همچنین ارائه مدرک انجام واکسیناسیون کامل تمامی اساتید/دانشجویان در کلیه مقاطع در همان ابتدای ورود به دانشگاه الزامی است.
رؤسا، مدیران، مسئولان این مراکز موظفند در قسمت ورودی مراکز مذکور نسبت به کنترل وضعیت واکسیناسیون کارکنان و همه افرادی که به هر نحوی وارد این مراکز می‌شوند از طریق سامانه‌ها و اپلیکیشن‌های اعلامی وزارت بهداشت اقدام کنند.
همچنین کلیه رؤسا، مدیران، مسئولان، کادر اجرایی، اساتید و دانشجویان باید از ماسک استفاده کنند و فقط در زمان خوردن و آشامیدن ترجیحاً با رعایت فاصله فیزیکی عدم استفاده از ماسک بلامانع است. از ورود افرادی که از ماسک استفاده نمی‌کنند جلوگیری خواهد شد.
در پروتکل‌های جدید وزارت بهداشت اعلام شده که فاصله ایمن (حداقل ۱ متر) جهت پیشگیری از بروز بیماری بین کارکنان باید رعایت شود و کارکنان از ازدحام و تجمعات غیر ضروری خودداری کرده و ارائه خدمات به صورتی انجام شود که صف ایجاد نشود.
غربالگری شاغلین و دانشجویان در همه گیری کووید -۱۹
همچنین گفته شده که کارکنان و دانشجویان در صورت بروز هرگونه علائم مشکوک، تست سریع تشخیص کووید -۱۹ را انجام دهند.
کارکنان و دانشجویان مبتلا به کووید -۱۹، پس از طی دوران درمان و نقاهت، برای بازگشت به دانشگاه‌ها / دانشکده‌ها / مراکز آموزش عالی کشور و نظایر آن لازم است مورد ارزیابی پزشک معتمد مراکز جامع سلامت قرار گیرند.
ورود و یا حضور دانشجویان / اساتید و سایر کارکنان دارای علائم بیماری واگیر (با تاکید بر علائم بیماری کرونا) تحت هر شرایطی به دانشگاه‌ها / دانشکده‌ها / مراکز آموزش عالی کشور و نظایر آن ممنوع است.
شرایط و میزان استفاده از استعلاجی کرونا برای دانشجویان/ اساتید با تأیید پزشک معتمد است.
بنا بر اعلام وزارت بهداشت، مدت زمان جدا سازی و استراحت پزشکی بیماران مبتلا به کووید-۱۹ متناسب با علائم و وضعیت بیمار به شرح ذیل است:
برای افراد دارای تست مثبت بی علامت/ علائم دار خفیف بدون نیاز به بستری (به شرط قطع تب ۲۴ ساعته بدون استفاده از داروی تب بر) مدت استراحت توسط پزشک معالج ۵ روز در نظر گرفته شود.
در صورت تداوم علائم بیماری بعد از ۵ روز در افراد با تست مثبت مدت استراحت بنا به نظر پزشک معالج تا ۱۰ روز می‌تواند تداوم داشته باشد.
در حالات شدید بیماری بنا به نظر پزشک معالج مدت استراحت می‌تواند از ۱۰ روز بیشتر باشد.
دانشجویان دارای علامت کووید در دانشگاه / خوابگاه دانشجویی توسط مسئولین مربوطه جهت تست PCR ارجاع شده و در صورت مثبت شدن تست یا تأیید پزشک معتمد در محل قرنطینه دانشجویی / منزل بر اساس روزهای استعلاجی تشخیص داده شده توسط پزشک معالج قرنطینه و در صورت مساعد بودن اوضاع عمومی تحت آموزش مجازی قرار گیرد.
در اطلاعیه وزارت بهداشت در خصوص افراد دارای مواجهه مستقیم با دانشجوی مبتلا به کووید -19 آمده که اشخاصی که با بیمار مبتلا به کرونا ویروس قطعی تماس داشته‌اند، باید تست سریع کرونا انجام دهند و و ضعیت دانشجویان تست شده توسط ناظرین مراکز جامع سلامت به مدت ۵ روز پایش شود.
خوابگاه‌های دانشجویی
وزارت بهداشت اعلام کرده که استفاده از خوابگاه‌های دانشجویی فقط برای دانشجویانی که واکسیناسیون کامل (۳ دوز) انجام داده‌اند مجاز است. (به جز افرادی که منع پزشکی دارند و یا زمان تزریق دوره بعدی واکسن آنها فرا نرسیده باشد.
استفاده دانشجویان از ماسک در محل‌های عمومی خوابگاه مانند آشپزخانه، نمازخانه، سالن‌های ورزشی، سالن مطالعه، سالن تلویزیون و… با رعایت فاصله گذاری ایمن الزامی است.
رعایت مسائل بهداشتی، گندزدایی، و نظافت در مکان‌های عمومی و سرویس‌های بهداشتی در خوابگاه‌ها الزامی است.
کلیه کارکنان خوابگاه ملزم به استفاده از وسایل حفاظت فردی نظیر ماسک هستند.
نصب علائم متعدد هشدار بیماری کووید- ۱۹ در محل دید دانشجویان در خوابگاه‌های دانشجویی الزامی است.
اتاق مجزا جهت قرنطینه دانشجویان خوابگاهی دارای نشانه یا مبتلا به بیماری کووید -۱۹ الزامی است.
کارگاه‌ها و آزمایشگاه‌ها
در این اطلاعیه راجع به پروتکل‌های بهداشتی لازم در کارگاه ها و آزمایشگاه‌ها آمده که لازم است هنگام انجام کار عملی و یا تئوری در کارگاه و آزمایشگاه فاصله ایمن افراد رعایت شود.
همچنین،‌وجود سیستم تهویه در محل کارگاه و آزمایشگاه ضروری است. استفاده افراد از محل کارگاه و آزمایشگاه جهت انجام کارهای اداری ممنوع است.
هنگام کار در آزمایشگاه نیز حتماً از وسایل حفاظت فردی مانند دستکش یک بار مصرف و ماسک استفاده شود.                           ",https://www.asriran.com/003Uwq
833951,۱۴۰۱/۰۱/۱۸,ورزشی,افشین قطبی: نسل فعلی تیم ملی ایران طلایی است /  از حضور چنین بازیکنانی لذت می‌برم,عربستان سعودی هم یکی از بهترین تیم‌های سال‌های اخیر خود را دارد و از حمایت بزرگی برخوردار خواهد بود.,"سرمربی اسبق تیم ملی ایران گفت: نسل بازیکنان فعلی تیم ملی ایران طلایی است و همه هواداران نیز برای موفقیت تیم ملی از این تیم حمایت خواهند کرد.
به گزارش ایرنا، افشین قطبی یکی از مربیانی بود که توانسته در سه تیم ملی ایران، آمریکا و کره جنوبی مربیگری کرده و حضور در جام جهانی را نیز تجربه کرده است.
افشین قطبی در گفت‌وگو با شبکه تلویزیونی «دویچه وله» آلمان اظهار داشت: آسیا در حال پیشرفت برای رسیدن به پتانسیل واقعی خود است. موفقیت در جام جهانی ۲۰۲۲ قطر می‌تواند جهش خوبی باشد تا پیشرفت در فوتبال آسیا را القا کند.
وی افزود: موفقیت باعث موفقیت های بیشتر می‌شود. صعود تیم‌های آسیایی به مرحله دوم (حذفی) مسابقات مهم است. ما همیشه به نمایش قهرمانانه حداقل یک تیم که به مراحل پایانی مسابقات راه پیدا می‌کند، نیاز داریم تا پیشرفت فوتبال آسیا را به نمایش بگذارد و الهام‌بخش توسعه آینده باشد.
سرمربی اسبق تیم ملی ایران تاکید کرد: قطر احتمالاً بیش از هر کشور دیگری در تاریخ اخیر فوتبال سرمایه‌گذاری کرده است و با میزبانی این رویداد بیشترین شانس را برای صعود به دور دوم خواهد داشت. ما بارها و بارها در تاریخ جام جهانی تأثیر میزبانی را دیده‌ایم، مکان بازی‌ها تأثیر زیادی بر عملکرد و نتایج دارد. از طرفی کره جنوبی و ژاپن هم با قرعه سخت تری نسبت به سایر تیم‌ها برخوردار هستند.
سرمربی پیشین تیم ملی ایران در پایان خاطرنشان کرد: ایران از یک نسل طلایی بازیکنان برخوردار است که از حضور چنین بازیکنانی لذت می‌برم و هواداران سرسخت آنها در سراسر خلیج فارس از آنها حمایت خواهند کرد. عربستان سعودی هم یکی از بهترین تیم‌های سال‌های اخیر خود را دارد و از حمایت بزرگی برخوردار خواهد بود.                           ",https://www.asriran.com/003Uwp
833949,۱۴۰۱/۰۱/۱۸,اجتماعی ,معارفه شهردار جدید تبریز,یعقوب هوشیار به عنوان شهرداری تبریز معرفی و از تلاش های چند ماهه مهدی یوسفی سرپرست شهرداری قدردانی شد.,"تودیع و معارفه شهردار تبریز در مرکز همایش های بین المللی خاوران برگزار و «یعقوب هوشیار» به عنوان پنجاه و هشتمین شهردار این کلانشهر معرفی شد.
رییس شورای اسلامی شهر تبریز، روز پنجشنبه در این آیین با اشاره به تاریخچه و جایگاه تبریز در طول تاریخ گفت: تبریز شهری است که در تاریخ ایران و حتی جهان تاثیرگذار بوده و اگر روزی نام این شهر از تاریخ حذف شود، چند صفحه از مهمترین صفحات تاریخ کشور حذف می شود.
حجت الاسلام رسول برگی، افزود: این شهر در جریان مشروطه نقش به سزایی ایفا کرده و از شخصیت های مهمی مانند باقرخان و ستارخان، علامه طباطبایی، علامه امینی، علامه جعفری، شهیدان باکری و شهید یاغچیان و دیگر شخصیت های مهم تاریخی در عرصه های مختلف برخوردار است.
وی با بیان اینکه این شهر و اوضاع آن به عنوان امانت به ما سپرده شده است، اظهار داشت: باید با مدیریت درست تلاش شود تا روزی نرسد که حسرت روزهای گذشته را بکشیم و بتوان عملکرد ماندگاری از خود بر جای گذاشت.
رییس شورای اسلامی تبریز با تاکید بر برنامه محور بودن شهردار جدید تبریز، گفت: عدالت محوری، ساماندهی حاشیه شهر، استفاده از نیروهای جوان در مدیریت شهری، هم افزایی و تعامل با دستگاه ها و نهادی فراملی، ملی و استانی، توجه به مقوله شایسته سالاری و تسریع پروژه های عمرانی از خواسته های اعضای شورای اسلامی این شهر از شهردار جدید تبریز است.
حجت الاسلام برگی، با اشاره به اینکه باید فرق سرمایه گذار با پیمانکار مشخص باشد، ادامه داد: برای توسعه و عمران و آبادانی شهر باید قدر سرمایه گذاران را دانست و آن ها را برای سرمایه گذاری در شهر تشویق کرد.
وی جذب سرمایه‌گذاران داخلی و خارجی، مبارزه با فساد، آماده‌سازی بسترهای شهر هوشمند، توجه به ورزش همگانی، فساد ستیزی و ایجاد نشاط و فضیلت معنوی در شهر و توجه به چشم انداز و برنامه های راهبردی پنج ساله و ایجاد درآمد پایدار را از دیگر خواسته های شورای اسلامی تبریز از شهردار اعلام کرد.
رییس شورای اسلامی تبریز با بیان اینکه مجموعه شهرداری پیشانی جامعه است، گفت: بروز کوچک‌ترین مشکل و کاستی در این مجموعه موجب بدبینی جامعه از مدیریت شهری می شود.
حجت الاسلام برگی، با تاکید بر اینکه شهردار باید شورا را رفیق خود بداند نه رقیب خود، ادامه داد: تعامل محوری و افزایش هم افزایی با اعضای شورا می تواند در رفع مشکلات شهری نقش به سزایی ایفا کند و با اینکه مطالبه گری، پرسیدن سوال و تذکر دادن از وظایف اعضای شورا در ارتباط با شهردار است اما تک تک اعضای شورای شهر برای توسعه و آبادانی تبریز در کنار شهردار هستند.
افول و عقب ماندگی تبریز در ۱۰، ۱۵ سال گذشته باید جبران شود
نماینده مردم تبریز، اسکو و آذرشهر در مجلس شورای اسلامی نیز در این آیین با بیان اینکه اقدامات خوبی برای توسعه تبریز انجام شده است، گفت: با وجود این پیشرفت ها باید افول و عقب ماندگی این شهر در ۱۰ ، ۱۵ سال گذشته جبران شود.
علیرضا منادی، افزود: این کار حاصل نمی شود مگر با تلاش همه در حوزه های مختلف و ایجاد محبت و هم افزایی با همدیگر و با توجه به اینکه شورای اسلامی مجلس و پارلمان محلی به شمار می رود باید بین اعضای آن ها محبت و همدلی برقرار باشد تا شهر به توسعه و آبادانی برسد.
وی با تاکید بر حمایت نمایندگان تبریز در مجلس شورای اسلامی از شهرداری و مدیریت شهری، اظهار داشت: همدلی و اتحاد شورای اسلامی تبریز باعث پیشرفت و توسعه این شهر می شود.
نماینده مردم تبریز، اسکو و آذرشهر در مجلس شورای اسلامی با تاکید بر لزوم توجه به حاشیه شهر تبریز، گفت: وضعیت حاشیه شهر خوب نیست و توجه و کمک به محرومان جامعه از وظایف شورای شهر و شهرداری است.
منادی، ادامه داد: تبریز، شهر اولین‌ها است و اولین شهردار و اولین شورا در این شهر شکل گرفته و اولین آموزش و پرورش نوین توسط مرحوم شیخ حسن رشدیه در تبریز ایجاد شده است.
وی یادآوری کرد: تبریزی‌ها پیشگام آموزش نوین در ایران هستند و تبریز در ۱۰۰ سال اخیر سه علامه بزرگ پرورش داده و جلوداری و پیشگامی این شهر در عرصه‌های دانش و علم همچنان مشهود است.
نماینده مردم تبریز، اسکو و آذرشهر در مجلس شورای اسلامی گفت: ۱۰۰ سال قبل آموزش و پرورش نوین در این شهر بنا نهاده شد و هم اکنون بعد از ۱۰۰ سال تحول نو در آموزش و پرورش آغاز شده است و قانون رتبه بندی معلمان اجرا می شود و ۵۳ هزار میلیارد برای اجرای آن اعتبار تخصیص یافته است.
منادی، با تاکید بر اینکه در زمان کنونی اقتصاد دانش بنیان باید جایگزین اقتصاد نفت شود، افزود: شهردار باید دانش‌بنیان باشد تا با هزینه کم و بهره وری بالا، شهر را مدیریت کند.
در این آیین یعقوب هوشیار به عنوان شهرداری تبریز معرفی و از تلاش های چند ماهه مهدی یوسفی سرپرست شهرداری قدردانی شد.                           ",https://www.asriran.com/003Uwn
833948,۱۴۰۱/۰۱/۱۸,اقتصادی,رییس جدید ایدرو منصوب شد,رئیس جدید ایدرو دانش آموخته دانشگاه صنعتی امیرکبیر در مقطع کارشناسی و کارشناسی ارشد است.,"علی نبوی به عنوان رئیس جدید ایدرو منصوب شد.
با تصویب اعضای مجمع (وزیران شش گانه و معاون رییس جمهور) و با حکم وزیر صمت، رییس جدید سازمان گسترش و نوسازی صنایع ایران (ایدرو) و معاون وزیر صنعت معدن تجارت منصوب شد.
به گزارش ایسنا، سید رضا فاطمی امین، وزیر صنعت معدن تجارت و رییس مجمع عمومی ایدرو به استناد مصوبه مجمع عمومی عادی فوق العاده ایدرو متشکل از وزرای صمت، اقتصاد، دفاع، نیرو، علوم، کار و معاون رییس جمهور و رییس سازمان برنامه و بودجه، علی نبوی را به عنوان بیست و یکمین رییس قدیمی ترین سازمان توسعه‌ای کشور منصوب کرد.
نبوی که خود سابقه جانشینی ریاست مجامع عملکرد و طرح های عمرانی ایدرو را دار، پیش از این به عنوان دستیار ویژه وزیر در امور شرکت‌ها فعالیت می‌کرد.
ریاست هیات مدیره فولاد مبارکه، دبیر کارگروه مالی وزارت صمت، عضو ستاد تحول صنایع و معادن وزارت صمت، مدیر برنامه انرژی وزارت صمت بخشی از سوابق رئیس جدید هیات عامل ایدرو در حوزه صنعت است.
نبوی همچنین در حوزه اقتصاد پولی و بانکی با بیش از یک دهه فعالیت سوابق متعددی از جمله مدیرکل بانکی و اعتباری صندوق توسعه ملی، مدیرکل سرمایه گذاری داخلی و مدیر فناوری اطلاعات صندوق توسعه ملی را در کارنامه خود دارد.
رئیس جدید ایدرو دانش آموخته دانشگاه صنعتی امیرکبیر در مقطع کارشناسی و کارشناسی ارشد است.                           ",https://www.asriran.com/003Uwm
833947,۱۴۰۱/۰۱/۱۸,اقتصادی,تورم روسیه، بالاترین در ۷ سال اخیر,تورم سالانه در روسیه تا اول آوریل به ۱۶.۷۰ درصد افزایش یافت.,تورم روسیه به بالاترین میزان در هفت سال اخیر رسید و قیمت‌ها ۱۰ درصد جهش کردند. به گزارش ایسنا و به نقل از ترکیش نیوز، وزارت اقتصاد روسیه اعلام کرد که تورم سالانه در روسیه تا اول آوریل به ۱۶.۷۰ درصد افزایش یافت که بالاترین رقم از مارس ۲۰۱۵ بود. همچنین از ۱۵.۶۶ درصد یک هفته قبل بیشتر شد زیرا کاهش ارزش روبل نوسان قیمت‌ها را در بحبوحه تحریم‌های بی‌سابقه غرب افزایش داد. تورم در روسیه در چند هفته گذشته به شدت افزایش یافته است زیرا کاهش روبل به پایین‌ترین سطح تاریخی خود باعث افزایش تقاضا برای طیف گسترده‌ای از کالاها از مواد غذایی اصلی گرفته تا خودرو بر اساس انتظارات افزایش بیشتر قیمت‌ها شده است. داده‌های سرویس آمار روسیه (Rosstat) نشان داد تورم هفتگی روسیه در هفته منتهی به اول آوریل از ۱.۱۶ درصد در هفته قبل به ۰.۹۹ درصد کاهش یافت و افزایش قیمت مصرف‌کننده را از اول سال تا به امروز به ۹.۹۹ درصد رساند. در مدت مشابه سه ماهه سال قبل، قیمت مصرف‌کننده ۲.۷۲ درصد افزایش یافت. در هفته اول آوریل، قیمت تقریبا همه چیز از سبزیجات و شکر گرفته تا لباس و گوشی‌های هوشمند همچنان افزایش یافت اما با سرعت کمتری نسبت به هفته‌های گذشته زیرا روبل از پایین‌ترین سطح خود در ماه مارس بهبود یافت. بانک مرکزی که تورم سالانه ۴ درصد را هدف قرار داده است، نرخ اصلی خود را در ماه مارس ۲۰ درصد نگه داشت و نسبت به افزایش قریب‌الوقوع تورم و انقباض اقتصادی در آینده هشدار داد. این شرکت مالی روز چهارشنبه گفت که تقریبا ۷۵ درصد از افرادی که به صورت آنلاین توسط کارگزاری فینام (Finam) در نظرسنجی شرکت کردند انتظار داشتند که تورم سال ۲۰۲۲ از ۲۰ درصد فراتر رود اما تحلیلگران می‌گویند که خطرات تورمی بیشتر با کاهش درآمد واقعی محدود می‌شود.                           ,https://www.asriran.com/003Uwl
833946,۱۴۰۱/۰۱/۱۸,اجتماعی ,جاده چالوس یک طرفه می شود,مرکز کنترل ترافیک پلیس راه ناجا با شماره تلفن ۸۸۲۵۵۵۵۵ به صورت شبانه روزی پاسخگوی وضعیت راه‌های کشور و آماده امدادرسانی به حادثه دیدگان احتمالی است.,"کارشناس کنترل ترافیک پلیس راه البرز اعلام کرد: تردد وسایل نقلیه از کرج به سمت چالوس روز جمعه ۱۹ فروردین ماه جاری ممنوع می شود.سروان "" مسعود خانجانی"" روز پنجشنبه به خبرنگار ایرنا گفت: این محدودیت ترافیکی از آزادراه تهران - شمال محدوده شهرستانک آغاز و تا مرزن آباد ادامه دارد.وی اضافه کرد:  این ممنوعیت تردد از ساعت ۱۵ روز جمعه  ۱۹ ماه جاری از کرج به سمت چالوس اجرا شده  و بر اساس اعلام ماموران پلیس راه در محل ، از ساعت ۱۸ همان روز از مرزن آباد به سمت کرج یک طرفه خواهد شد.وی  خاطرنشان کرد: به منظور کنترل بیشتر ترافیک و پیشگیری از اتلاف وقت رانندگان و مسافران در جاده‌های استان البرز با سایر نهادهای امدادی نیز هماهنگی‌های لازم صورت گرفته است.وی  به رانندگان توصیه کرد علاوه بر حفظ آرامش و رعایت نکات ایمنی، مقررات راهنمایی و رانندگی را مورد توجه قرار دهند.مرکز کنترل ترافیک پلیس راه ناجا با شماره تلفن ۸۸۲۵۵۵۵۵ به صورت شبانه روزی پاسخگوی وضعیت راه‌های کشور و آماده امدادرسانی به حادثه دیدگان احتمالی است.۱۸ درصد ترافیک جاده‌ای کشور مربوط به راه‌های استان البرز است و در زمان تعطیلی‌ها بر میزان ترافیک در یک هزار و ۴۵۰ کیلومتر آزاد راه، بزرگراه، راه اصلی و فرعی این استان افزوده می‌شود.جاده کرج - چالوس به مسافت ۱۶۰ کیلومتر نیمی از آن در استان البرز و مابقی در استان مازندران واقع شده است.                           ",https://www.asriran.com/003Uwk
833945,۱۴۰۱/۰۱/۱۸,اجتماعی ,دستگیری ۳ شکارچی کبک,شهرستان سردشت با داشتن ۹۰ هزار جنگل و ۳۰ هزار مرتع و کوهستانی بودن منطقه محیط مستعدی برای رشد و پرورش گونه‌های مختلف انواع پرندگان و سایر جانوران دارد.,رییس اداره حفاظت محیط زیست سردشت (آذربایجان غربی) گفت: ماموران یگان حفاظت طی ۲ عملیات جداگانه موفق شدند سه شکارچی متخلف که اقدام به زنده گیری کبک در ارتفاعات این شهرستان می‌کردند را دستگیر کنند.خالد بایزیدی روز پنجشنبه در گفت و گو با خبرنگار ایرنا افزود: ماموران یگان حفاظت جهت حفظ و صیانت از محیط زیست به صورت روزانه و مداوم از مناطق مختلف و ارتفاعات این شهرستان گشت‌زنی می‌کنند.  وی اظهار کرد: در این گشت زنی‌ها طی ۲ عملیات‌ جداگانه سه شکارچی متخلف را که در حال زنده گیری کبک بودند شناسایی و دستگیر شدند.بایزیدی ادامه داد: در این زمینه چهار بال کبک زنده، یک قبضه اسلحه شکاری به همراه تعدادی فشنگ، یک دستگاه ضبط صوت و تعدادی دام و قفس نگهداری پرندگان نیز کشف و ضبط شد.رییس اداره حفاظت محیط زیست سردشت اضافه کرد: پرونده این متخلفان پس از تشکیل جهت سیر مراحل قانونی به مراجع قضایی تحویل داده شد.وی گفت: کبک پرنده‌ای از راسته ماکیان سانان و زیستگاه آن دامنه‌های کوهستان و مناطق شیبدار صخره ای و سنگلاخی است که شکارچیان آن را به خاطر زیبایی و صدای دلنشین زنده‌گیری کرده و در محیط‌های خانگی نگهداری می‌کنند که این امر باعث از بین رفتن قدرت باروری و زاد و ولد این پرنده می‌شود.بایزیدی یادآور شد: یگان حفاظت محیط زیست این شهرستان با همکاری و همراهی مردم، مسوولان و نیروهای نظامی و انتظامی با قاطعیت به تخلفات زیست محیطی برخورد و اجازە نخواهد داد تا افراد فرصت طلب، منابع زیستی نسل‌های آیندە را بە مخاطرە اندازند.وی به شهروندان توصیه کرد هرگونه زنده گیری پرندگان یا تخلفات زیست محیطی را به این اداره گزارش دهند تا در اسرع وقت با متخلفان برخورد شود.شهرستان سردشت با داشتن ۹۰ هزار جنگل و ۳۰ هزار مرتع و کوهستانی بودن منطقه محیط مستعدی برای رشد و پرورش گونه‌های مختلف انواع پرندگان و سایر جانوران دارد.                            ,https://www.asriran.com/003Uwj
833944,۱۴۰۱/۰۱/۱۸,بین الملل,تهدید آمریکا: اگر چین از جنگ روسیه حمایت کند، تحریم می شود,شرمن تصریح کرد: پکن باید از واکنش هماهنگ غرب به مساله اوکراین درس بگیرد و متوجه باشد که هرگونه اقدامش برای تصرف تایوان قابل قبول نخواهد بود.,"معاون وزیر امور خارجه آمریکا تاکید کرد، تحریم‌های اعمال شده بر روسیه به خاطر جنگش در اوکراین باید به چین ""درک خوبی"" از پیامدهایی بدهد که ممکن است به خاطر تامین حمایت‌های مادی از مسکو با آن‌ها مواجه شود. به گزارش ایسنا، به نقل از خبرگزاری رویترز، وندی شرمن، معاون وزیر امورخارجه آمریکا گفت: طیف تحریم‌ها و محدودیت‌های صادراتی هماهنگ شده در بین شرکاء و متحدان آمریکا علیه ولادیمیر پوتین، رئیس جمهور روسیه، اقتصاد این کشور و الیگارشی‌ها باید نمونه خوبی برای شی جینپینگ، رئیس جمهور چین باشد. وی در نشست کمیته امور خارجه مجلس نمایندگان آمریکا گفت: فکر می‌کنم این به رئیس جمهوری چین درک بسیار خوبی از آن‌چیزی می‌دهد که ممکن است به خاطر حمایت از پوتین به هر شکلی با آن مواجه شود.      شرمن تصریح کرد: پکن باید از واکنش هماهنگ غرب به مساله اوکراین درس بگیرد و متوجه باشد که هرگونه اقدامش برای تصرف تایوان قابل قبول نخواهد بود. وی در ادامه گفت: امیدواریم چین درک کند که چنین اقدامی نه تنها واکنش آمریکا بلکه واکنش جامعه بین‌الملل را به همراه خواهد داشت. چین از محکوم کردن اقدام روسیه در اوکراین یا تلقی کردن آن به عنوان یک حمله امتناع کرده و تحریم‌های غرب علیه مسکو را به باد انتقاد گرفته است.                           ",https://www.asriran.com/003Uwi
833943,۱۴۰۱/۰۱/۱۸,اجتماعی ,تهران 33 هزار ساختمان ناایمن دارد / 123 بنا شبیه پلاسکو,از میان این ۳۳ هزار ساختمان، ۳۶۰ ساختمان نیازمند مداخله شدید هستند و ۱۲۳ ساختمان نیز وضعیتی شبیه ساختمان پلاسکو دارند که باید فکری اساسی برای آن شود و در این میان قوه قضاییه نقش موثری بر عهده دارد.,"مدیرعامل سازمان آتش‌نشانی و خدمات ایمنی شهر تهران از شناسایی ۳۳ هزار ساختمان ناایمن در پایتخت خبر داد.
 
به گزارش ایسنا، مهدی داوری در نشست کارگروه هشدار سازمان مدیریت بحران کشور که با هدف بررسی موضوعات مربوط به پیشگیری و کاهش خطر و بررسی نقش قوه قضاییه در کمک به اجرای درست طرح‌های کاهش خطر در محل مرکز فرماندهی مدیریت بحران شهر تهران برگزار شد، از بی توجهی عمومی به موضوعی ایمنی به عنوان یکی از مشکلات اصلی در مبحث پیشگیری یاد کرد و گفت که باید این بی‌توجهی از بین رفته و مردم نسبت به موضوع ایمنی دغدغه داشته و آن را جزو اولویت‌های خود قرار دهند.
 
وی از شناسایی ۳۳ هزار ساختمان ناایمن در سطح تهران خبر داد و گفت:‌ این ساختمان‌ها هریک به نسبت های متفاوت و به دلایل مختلف دارای سطحی از نا ایمنی هستند و لازم است که برای حل مشکلات آنها مداخله جدی صورت بگیرد.  
 
مدیرعامل سازمان آتش‌نشانی و خدمات ایمنی شهر تهران اضافه کرد:‌ از میان این ۳۳ هزار ساختمان، ۳۶۰ ساختمان نیازمند مداخله شدید هستند و ۱۲۳ ساختمان نیز وضعیتی شبیه ساختمان پلاسکو دارند که باید فکری اساسی برای آن شود و در این میان قوه قضاییه نقش موثری بر عهده دارد.
 
داوری ادامه داد: لازم است ساز و کار دقیقی در این خصوص تدوین شود و نظارت‌ها به طور مستمر ادامه داشته باشد، چرا که مولفه های ایمنی متغیر و آسیب‌پذیرند و شاخص های آن در یک ساختمان مدام باید مورد بررسی قرار گیرد.                           ",https://www.asriran.com/003Uwh
833942,۱۴۰۱/۰۱/۱۸,فرهنگی/هنری,موفقیت فرانسه در سال ۲۰۲۱ از نظر تولید و سرمایه‌گذاری فیلم,آمار هیأت ملی فیلم فرانسه نشان می‌دهد که میزان فیلم‌های تولید شده در این سال حتی از ۲۰۱۹ که پیش از پاندمی است هم ۱۳ درصد بالاتر بود.,"فرانسه با تولید ۱۴۳ فیلم مشترک با تهیه‌کنندگان خارجی بیش از ۲۳۰ میلیون یورو در این زمینه سرمایه‌گذاری کرد.
به گزارش خبرگزاری مهر به نقل از یاهو نیوز، آمار جدید نشان می‌دهد پس از سال ۲۰۲۰ که شامل ۲ ماه کامل قرنطینه و مجموعه‌ای از محدودیت‌های مرتبط با کووید -۱۹ می‌شد، میزان تهیه پروژه‌های سینمایی فرانسه در سال ۲۰۲۱ با افزایشی ۴۳.۵ درصدی جلو رفت.
آمار هیأت ملی فیلم فرانسه نشان می‌دهد که میزان فیلم‌های تولید شده در این سال حتی از ۲۰۱۹ که پیش از پاندمی است هم ۱۳ درصد بالاتر بود.
علاوه بر افزایش چشمگیر میزان پروژه‌های تولید شده، سرمایه‌گذاری در فیلم‌های فرانسوی هم با جهش ۷۳.۵ درصدی به ۱.۱ میلیارد یورو (۱.۲ میلیارد دلار) رسید. این دومین رقم بزرگ دیده شده در یک دهه اخیر بود و فقط سال ۲۰۱۶ از این بابت جلوتر بود. این رقم همچنین نسبت به ۲۰۱۹ افزایشی ۲۱.۴ درصدی داشت.
در حالیکه بودجه متوسط ساخت فیلم‌های فرانسوی در سال ۲۰۲۱ معادل ۴.۲ میلیون یورو بود، شرکت تهیه پاته که سازنده فیلم برنده اسکار «کودا» است، چهار فیلم با بودجه بیش از ۳۰ میلیون یورو تولید کرد.
شبکه‌های تلویزیونی فرانسوی که باید درصدی از سودهای سالانه خود را در فیلم‌های فرانسوی و اروپایی سرمایه‌گذاری کنند، به طور متوسط ۳۰ درصد از بودجه‌های فیلم‌ها را تأمین کردند و در میان تامین‌کنندگان سرمایه پروژه‌ها در رتبه دوم قرار گرفتند. سوبسیدهای دولتی به طور متوسط ۱۰ درصد کل بودجه‌ها را تأمین کرد که رقمی رکوردشکن بود.
فرانسه همچنین تهیه‌کننده مشترک ۱۴۳ فیلم با تهیه‌کنندگان خارجی از ۴۵ کشور بود که این هم نسبت به سال قبل ۶۶.۳ درصد افزایش و نسبت به ۲۰۱۹ بیش از ۲۳ درصد رشد داشت. میزان پولی که در پروژه‌های تولید مشترک سرمایه‌گذاری شد هم با جهشی ۷۵.۹ درصدی به ۲۳۴.۶ میلیون یورو رسید.
بلژیک برای دهمین سال متوالی نخستین مقصد تولید فیلم‌های مشترک با فرانسه بود و پس از آن آلمان در رتبه دوم قرار گرفت. روی هم رفته ۶۷ فیلم نخست در سال ۲۰۲۱ تولید شد که نسبت به ۵۹ فیلم سال قبل افزایش داشت و ۲۵ درصد از فیلم‌های تولیدی فرانسوی زبان سال را دربرگرفت.
از نظر توازن جنسیتی، شمار کارگردان‌های مرد و زن فیلم‌های نخست تقریباً برابر بود، در حالی که کارگردان‌های مرد در سال ۲۰۲۰ حدود ۷۰ درصد از فیلم‌های نخست را کارگردانی کرده بودند.                           ",https://www.asriran.com/003Uwg
833941,۱۴۰۱/۰۱/۱۸,اقتصادی,افزایش صادرات کشتی و قایق بادبانی ترکیه,ترکیه در مدت مذکور 278 میلیون و 83 هزار دلار کشتی و قایق تفریحی به 105 کشور جهان صادرکرده است.,صادرات کشتی و قایق بادبانی ترکیه در سه ماهه نخست سال جاری با 31.8 درصد افزایش نسبت به مدت مشابه سال گذشته به 278 میلیون و 83 هزار دلار رسید. به گزارش خبرگزاری آناتولی، بر اساس داده‌های مجمع صادرکنندگان ترکیه (TIM)، صادرات کشتی و قایق بادبانی کشور در سه ماهه نخست سال جاری با 31.8 درصد افزایش نسبت به مدت مشابه سال 2021 به 278 میلیون و 83 هزار دلار رسید.ترکیه در مدت مذکور 278 میلیون و 83 هزار دلار کشتی و قایق تفریحی به 105 کشور جهان صادرکرده است.سهم صادرات کشتی و قایق بادبانی از کل صادرات ترکیه 0.5 درصد است.در حالی که در سه ماهه نخست سال جاری از 22 شهر ترکیه کشتی و قایق های تفریحی صادر شد، استانبول با 171 میلیون و 462 هزار دلار از مجموع فروش خارجی 62 درصد از کل صادرات این بخش را به خود اختصاص داده است.                           ,https://www.asriran.com/003Uwf
833940,۱۴۰۱/۰۱/۱۸,عمومی,بوسه جنجالی «پاپ» به پرچم اوکراین (فیلم),پاپ فرانسیس پرچمی را که از شهر بوچا اوکراین برای او فرستاده شده است، باز می کند و می بوسد. بوچا، شهری است که نیروهای روسیه دست به قتل عام غیرنظامیان آن زدند.,کد ویدیو  دانلود    فیلم اصلی                                     ,https://www.asriran.com/003Uwe
833939,۱۴۰۱/۰۱/۱۸,اجتماعی ,آغاز ثبت نام آزمون وکالت سال ۱۴۰۱,"جهت کسب آخرین اخبار و اطلاعات تکمیلی در خصوص ""آزمون وکالت"" نیز باید  به سایت مرکز وکلا به نشانی www.23055.ir مراجعه شود.","روابط عمومی مرکز وکلا، کارشناسان رسمی و مشاوران خانواده قوه قضائیه از آغاز ثبت نام آزمون وکالت سال۱۴۰۱ خبر داد.
 
به گزارش ایسنا، داوطلبان ""آزمون فوق‌العاده وکالت"" باید از تاریخ ""۲۰فروردین ماه لغایت ۲۶ فروردین ماه"" به سایت دانشگاه آزاد اسلامی به نشانی   http://www.azmoon.org مراجعه و ضمن مطالعه دقیق آگهی ""آزمون وکالت"" سال١۴۰۱ نسبت به ثبت نام اقدام نمایند.
 
جهت کسب آخرین اخبار و اطلاعات تکمیلی در خصوص ""آزمون وکالت"" نیز باید  به سایت مرکز وکلا به نشانی www.23055.ir مراجعه شود.
 
همچنین""آزمون وکالت"" در روز جمعه مورخ ۱۴۰۱/۰۲/۲۳ برگزار خواهد شد.                           ",https://www.asriran.com/003Uwd
833938,۱۴۰۱/۰۱/۱۸,اجتماعی ,حادثه در جایگاه CNG مهاباد / کارگر جایگاه جان باخت,این کارگر حدود ۴۰ سال سن داشت و ساکن یکی از روستاهای اطراف مهاباد بود.,"فرمانده انتظامی مهاباد ( جنوب آذربایجان غربی) گفت: بی احتیاطی یک راننده هنگام سوخت گیری در یکی از جایگاه های عرضه سوخت CNG این شهرستان، جان کارگر شاغل در آن را گرفت.
 
سرهنگ محمد توحیدی روز پنجشنبه در گفت و گو با خبرنگار ایرنا افزود: این حادثه روز گذشته و پس از سوخت گیری گاز سی ان جی توسط راننده یک خودرو وانت، زمانی روی داد که راننده پیش از جدا کردن نازل اقدام به حرکت کرد و این امر موجب آسیب رسیدن به نازل سوخت شد.
 
وی ادامه داد: فشار وارد آمده به نازل موجب جدا شدن دسته آن شد که با توجه به فشار قوی پمپ گاز حرکت های شلاقی شلنگ موجب برخورد آن به سر کارگر شاغل در این جایگاه شد.
 
فرمانده انتظامی مهاباد اظهار داشت: بر اثر شدت برخورد شلنگ سوخت به سر این کارگر، او در دم جان خود را از دست داد.
 
سرهنگ توحیدی بیان کرد: این کارگر حدود ۴۰ سال سن داشت و ساکن یکی از روستاهای اطراف مهاباد بود.
 
به گزارش ایرنا، این حادثه نخستین موردی است که در جایگاه های گاز CNG در مهاباد روی می دهد که به دلیل رعایت نکردن نکات ایمنی هنگام سوختگیری به وقوع پیوست.
 
شهرستان مهاباد در جنوب آذربایجان‌غربی واقع شده است و دارای ۱۰ جایگاه سوخت CNG با مجموع ۶۰ نازل است.
 
 
 
                            ",https://www.asriran.com/003Uwc
833935,۱۴۰۱/۰۱/۱۸,عمومی,دیدنی های امروز؛ تلفات غیرنظامیان در جنگ اوکراین,جنگ اوکراین، بازار رمضان و اعتراضات در پرو,"پیرمرد 98 ساله اوکراینی در کنار خانه ویران شده اش از حملات ارتش روسیه در روستای ""اسلوبودا"" اوکراین/ رویترز 						       							اقدام نمادین فعال رومانیایی در مقابل سفارت روسیه در شهر بخارست در اعتراض به کشتار غیرنظامیان اوکراینی در شهر ""بوچا"" اوکراین/ رویترز 						       							اعتراضات در کشور پرو علیه افزایش قیمت سوخت/ رویترز 						            							پاپ فرانسیس پرچم اوکراین را در دست دارد که از شهر ""بوچا"" اوکراین برای او فرستاده شده است./ رویترز 						       							پوستر نامزدهای انتخابات ریاست جمهوری فرانسه در مقابل شورای شهر ""اپیلی"" فرانسه/ رویترز 						       							اعتراضات فعالان محیط زیست علیه تغییرات اقلیمی در مقابل پارلمان اسپانیا در شهر مادرید/ رویترز 						       							توزیع کمک های غذایی بین مردم جنگ زده روستای ""اسلوبودا"" اوکراین/ رویترز 						       							حضور اوباما رییس جمهوری اسبق آمریکا در مراسم امضای فرمان اجرایی رییس جمهوری آمریکا در کاخ سفید/ رویترز 						       							سخنرانی رییس جمهوری اوکراین برای جلسه شورای امنیت سازمان ملل/ رویترز 						       							 خنک شدن در هوای گرم شهر دهلی هند/ خبرگزاری فرانسه 						       							مه غلیظ بر فراز پل"" فاتح سلطان"" شهر استانبول ترکیه/ خبرگزاری آناتولی 						       							بازار رمضانی در شهر الخلیل فلسطین/ آسوشیتدپرس 						       							بازدید نخست وزیر و وزیر بهداشت انگلیس از بیمارستانی نوساز در لندن/ آسوشیتدپرس 						       							استراحت روزه داران پس از اقامه نماز در مسجدی در ""آچه"" اندونزی/ خبرگزاری فرانسه 						       							مردی برای رسیدن به آب در بستر رودخانه ای خشک شده در روستایی در سنگال در حال حفر گودال است./ رویترز 						                                   ",https://www.asriran.com/003UwZ
833930,۱۴۰۱/۰۱/۱۸,ورزشی,هنرنمایی کریم بنزما در مقابل چلسی (فیلم),رئال مادرید برای اولین بار موفق شد چلسی را با هتریک کریم بنزما در دیدار لیگ قهرمانان شکست دهد. شیرهای لندن، تنها تیمی بودند که برابر قهرمان ۱۳ دوره لیگ قهرمانان هرگز شکست نخورده بودند.,کد ویدیو  دانلود    فیلم اصلی                                     ,https://www.asriran.com/003UwU
833937,۱۴۰۱/۰۱/۱۸,اجتماعی ,تایید صحت فیلم کتک زدن یک بیمار در مرکز نگهداری بیماران در کرج / مرکز تعطیل شد,مدیرکل بهزیستی البرز با اشاره به انتشار فیلم ضرب و شتم یک بیمار در مرکز نگهداران بیماران روانی مزمن گفت: برای ما قابل قبول نیست که در مراکز تحت نظارت تعرضی به مددجویان صورت می‌گیرد.,"بهزیستی صحت فیلم منتشر شده ضرب و شتم یک بیمار در مرکز نگهداران بیماران روانی مزمن ایرانا واقع در شهرستان کرج را تایید و از تعطیلی دائم این مرکز خبر داد.
به گزارش ایسنا، مدیرکل بهزیستی البرز گفت: پیرو فیلم منتشر شده از مرکز شبانه روزی نگهداری بیماران روانی مزمن ایرانا واقع در شهرستان کرج بلافاصله کمیته  اضطراری ماده ۲۶ بهزیستی استان البرز امروز تشکیل شد و تصمیم به تعطیلی دائم مرکز گرفته شد و مدت ۴۸ ساعت فرصت جهت ساماندهی سایر بیماران مقیم این مرکز در مراکز دیگر در نظر گرفته شد.
  مدیرکل بهزیستی البرز با اشاره به انتشار فیلم ضرب و شتم یک بیمار در مرکز نگهداران بیماران روانی مزمن گفت: برای ما قابل قبول نیست که در مراکز تحت نظارت تعرضی به مددجویان صورت می‌گیرد.به گزارش ایسنا، وجیهه محمدی فلاح با اشاره به اینکه مراکز نگهداری از معلولین توسط بخش خصوصی اداره می‌شوند و تحت نظارت بهزیستی استان هستند اظهار کرد: مددجویان ما خط قرمز ما هستند ما به حکم شرع، قانون و وظیفه موظف هستیم از افراد دارای معلولیت و جامعه هدف حمایت کنیم برای ما قابل قبول نیست که در مراکز تحت نظارت تعرضی به مددجویان صورت می‌گیرد و در صورت وجود چنین مسائلی با قاطعیت برخورد خواهیم نمود. محمدی فلاح اضافه کرد؛ تمامی مراکز دارای مجوز از بهزیستی استان البرز در رصد کامل عملکردی و رفتاری قرار خواهند گرفت و درباره حقوق عامه و جامعه هدف بهزیستی هیچگونه اغماضی در کار نخواهد بود.                           ",https://www.asriran.com/003Uwb
833936,۱۴۰۱/۰۱/۱۸,اجتماعی ,روزنامه نگار پیشکسوت درگذشت,مرحوم بیت الله خندان پیشکسوت گرامی مطبوعات از اولین آبی نویس های ورزشی بود که با قلمش در بیشتر دیده شدن بازیکنان استقلال نقش به سزایی داشت.,"بیت الله خندان از روزنامه‌نگاران قدیمی و پیشکسوت در نگارش اخبار و گزارش‌های عرصه فوتبال به علت بیماری درگذشت.
 
به گزارش ایرنا، مرحوم بیت الله خندان پیشکسوت گرامی مطبوعات از اولین آبی نویس های ورزشی بود که با قلمش در بیشتر دیده شدن بازیکنان استقلال نقش به سزایی داشت.
 
 
 
                            ",https://www.asriran.com/003Uwa
833934,۱۴۰۱/۰۱/۱۸,اجتماعی ,دستگیری مدیر صفحه غیراخلاقی در البرز,متهم با مشاهده مستندات غیر قابل انکار پلیس به ناچار لب به اعتراف گشوده و به مدیریت یک کانال تلگرامی با ۶۶ هزار دنبال کننده و یک پیج اینستاگرامی با حدود ۱۰۰ هزار دنبال کننده که در ان اقدام به انتشار تصاویر غیراخلاقی می کرد، اقرار کرد.,"رییس پلیس فتا استان البرز از دستگیری مدیر یک کانال و صفحه غیراخلاقی با ۱۶۶ هزار دنبال کنده در شهرستان فردیس در این استان خبر داد .
 
سرهنگ «رسول جلیلیان» روز پنجشنبه در گفت وگو با خبرنگار ایرنا اظهار داشت: در پی رصد و پایش فضای مجازی از سوی کارشناسان پلیس فتا شهرستان فردیس مشخص شد شخصی با راه اندازی یک کانال تلگرامی اقدام به انتشار تصاویر غیر اخلاقی نموده و از این طریق با جذب دنبال کننده اقدام به انتشار تبلیغات و کسب درآمد می کند.
وی با اشاره به تاثیرات مخرب مشاهده تصاویر مستهجن از سوی کودکان و نوجوانان، افزود: در ادامه ماموران با انجام اقدامات فنی - پلیسی موفق به شناسایی مدیر این کانال تلگرامی شده و با هماهنگی مقام قضائی نامبرده را به پلیس فتا دعوت کردند.
وی خاطرنشان کرد: متهم با مشاهده مستندات غیر قابل انکار پلیس به ناچار لب به اعتراف گشوده و به مدیریت یک کانال تلگرامی با ۶۶ هزار دنبال کننده و یک پیج اینستاگرامی با حدود ۱۰۰ هزار دنبال کننده که در ان اقدام به انتشار تصاویر غیراخلاقی می کرد، اقرار کرد.
وی گفت: نظارت خانواده ها بر فعالیت سایبری کودکان و نوجوان امری انکارناپذیر است و آسیب های حاصل از ورود بدون محدودیت آن ها به فضای مجازی گاهی جبران ناپذیر است.
سرهنگ جلیلیان در پایان از شهروندان خواست در صورت مواجهه با هرگونه مشکل در فضای مجازی موضوع را از طریق مرکز فوریت های سایبری پلیس فتا موضوع را به ماموران اطلاع دهند.
 
 
 
                            ",https://www.asriran.com/003UwY
833933,۱۴۰۱/۰۱/۱۸,بین الملل,اسرائیل/ تظاهرات برای استعفای نخست وزیر,با خروج سیلمن، ائتلاف حاکم درکنست رژیم صهیونیستی هم اینک ۶۰ عضو منتخب دارد که یک نفر کمتر از حد اکثریت در کنست است.,"هزاران نفر از طرفداران راستگرای اسرائیلی علیه کابینه ""نفتالی بنت"" نخست وزیر اسرائیل که یک سال هم از شکل گیری آن نمی گذرد، تظاهرات و خواستار استعفای کابینه او شدند.
 
به گزارش امروز (پنجشنبه) ایرنا از خبرگزاری فرانسه، به دنبال خروج غیرمنتظره یکی از نمایندگان جناح راست پارلمان رژیم صهیونیستی (کنست) که ائتلاف نفتالی بنت اکثریت خود را در پارلمان از دست داد، طرفداران حزب راست رژیم صهیونیستی شب گذشته که تعدادشان به بیش از ۶ هزار نفر هم می‌رسید با درخواست استعفا از کابینه بنت اعلام کردند که «به خانه بروید».
با انصراف دیروز «عیدیت سیلمن» عضو کنست از ادامه همکاری با ائتلاف حاکم رژیم صهیونیستی، کابینه نخست وزیر این رژیم در آستانه سقوط قرار گرفت و ائتلاف حاکم اکثریت خود را از دست داده است.
در جریان تظاهرات شب گذشته طرفداران راستگری اسراییلی که با مشارکت بنیامین نتانیاهو در مقابل محل نخست وزیری رژیم اشغالگر صهیونیستی صورت گرفت، وی در جمع معترضان گفت: ما امشب اینجا آمدیم تا به این دولت ضعیف و خطرناک یک چیز بگوییم: «به خانه بروید».
نخست وزیر پیشین رژیم صهیونیستی با تمجید از عیدیت سیلمن به خاطر خروج از کابینه گفت: «عیدیت به خانه آمده، وقت آن رسیده که این دولت به خانه برگردد. درهای ما به روی همه کسانی که با صدایی از حزب راست انتخاب شده‌اند و می‌خواهند به مسیر قدرتمند و پیروزمندانه ارزش‌های ما بازگردند باز است».
نفتالی بنت نخست وزیر رژیم صهیونیستی روز گذشته از استعفای عیدیت سیلمن نماینده حزب حاکم یمینا در کنست غافلگیر شد. به گفته منابع عبری، بنت اطلاعی از استعفای سیلمن نداشت و از طریق رسانه‌ها از این موضوع با خبر شده است.
نفتالی بنت هم اکنون در حال انجام مشورت‌هایی با دیگر اعضای کنست برای جلوگیری از استعفای بیشتر و فروپاشی ائتلاف دولتی است.
اما در این سو، اردوگاه مخالفان ائتلاف دولتی رژیم صهیونیستی در پی استعفای عیدیت سیلمن ابراز خوشحالی کرد.
بنیامین نتانیاهو نخست وزیر سابق رژیم صهیونیستی از دیگر اعضای راست‌گرای کنست دعوت کرد تا از ائتلاف دولتی خارج شوند.
نخست وزیر سابق رژیم صهیونیستی و رئیس حزب لیکود پس از استعفای «عیدیت سیلمن» از حزب یمینا به رهبری نفتالی بنت، در پیامی ویدیوئی ضمن استقبال از این استعفا، به او گفت: «سیلمن به حزب راست، خانه‌ات خوش آمدی.»
شبکه ۱۲ رژیم صهیونیستی گزارش داد که سیلمن به دلیل اختلافات با حزب «میرتس» استعفا داده است.
به گزارش رادیو کانادا، بنت به ویژه حامیان نتانیاهو را متهم کرده که «حملات لفظی» علیه سیلمن را چند برابر کردند تا او را وادار به خروج از ائتلاف کنند.
به دنبال خروج سیلمن از کابینه بنت، نخست وزیر رژیم صهیونیستی با رهبران احزاب عضو ائتلاف خود دیدار کرد.
با خروج سیلمن، ائتلاف حاکم درکنست رژیم صهیونیستی هم اینک ۶۰ عضو منتخب دارد که یک نفر کمتر از حد اکثریت در کنست است.                           ",https://www.asriran.com/003UwX
833932,۱۴۰۱/۰۱/۱۸,بین الملل,اعدام اسیران روسیه توسط سربازان اوکراین,مرد دیگری می‌گوید سرباز روس که ظاهرا مجروح است، هنوز زنده است و سپس یک سرباز اوکراینی دو بار به اسیر روس شلیک می‌کند اما این سرباز اوکراینی به دو گلوله اکتفا نمی‌کند و پس از تکان خوردن سرباز روس دو بار دیگر به او شلیک می‌کند.,"ایرنا نوشت: تصاویر منتشر شده در رسانه‌های اجتماعی نشان می‌دهد که گروهی از سربازان اوکراینی پس از اسیر کردن سربازان روسیه، آن‌ها را درحالی که دستهایشان بسته است، به قتل می‌رسانند.
 
  این تصاویر که صحت آن از سوی رسانه‌ها از جمله ""نیویورک تایمز"" تایید شده است، قتل اسیران روس را در یک روستا واقع در غرب کی‌یف پایتخت اوکراین نشان می‌دهد. 
 
بر اساس گزارش نیویورک تایمز، در این تصاویر صحبت‌های یک سرباز اوکراینی شنیده می‌شود که می‌گوید: او (سرباز روس) هنوز زنده است، از این غارتگران فیلم بگیرید، او نفس می‌کشد.
 
مرد دیگری می‌گوید سرباز روس که ظاهرا مجروح است، هنوز زنده است و سپس یک سرباز اوکراینی دو بار به اسیر روس شلیک می‌کند اما این سرباز اوکراینی به دو گلوله اکتفا نمی‌کند و پس از تکان خوردن سرباز روس دو بار دیگر به او شلیک می‌کند. 
 
در این تصویر بدن‌های بی‌جان حداقل سه سرباز دیگر روس درحالی که دستهایشان از پشت بسته شده است، دیده می‌شود. 
 
همچنین صدای یک سرباز اوکراینی شنیده می‌شود که می‌گوید ""اینها حتی انسان نیستند.""
 
این ویدئو در یک جاده در شمال روستای دمیتریویکا واقع در ۱۰ کیلومتری شهر بوچا ضبط شده است. در چند روز اخیر تصاویر منتشر شده از اجساد غیر نظامیان کشته شده در بوچا، اتهامات جنایت جنگی علیه روسیه را مطرح کرده است. 
 
وزارت دفاع اوکراین تصاویر مشابهی از حمله نیروهای اوکراین به کاروان ارتش روسیه منتشر کرده و مدعی شده که نیروهای اوکراین کار دقیقی انجام داده‌اند. 
 
با این حال تعدادی از خبرنگاران و یک رسانه اوکراینی تصاویر مربوط به حمله نیروهای اوکراینی به کاروان ارتش روسیه را در تاریخ ۳۰ مارس (۱۰ فروردین) منتشر کرده‌اند. 
 
ارتش روسیه اعلام کرده است که ۳۰ ماه مارس از شهر بوچا عقب نشینی کرده است. 
 
به گزارش ایرنا، همزمان با اعلام مقامات اوکراینی در ۱۴ فروردین (۳ آوریل) مبنی بر آزادسازی تمامی مناطق پایتخت از کنترل نیروهای روسیه، انتشار تصاویری دلخراش از اجساد غیرنظامیان در خیابان‌های شهر ""بوچا"" جهان را بهت‌زده کرد. 
 
 
                            ",https://www.asriran.com/003UwW
833931,۱۴۰۱/۰۱/۱۸,سیاست خارجی,ایرنا: توافق برای آزادسازی منابع ارزی مسدود شده ایران,ایرنا: گفته می شود دارایی هایی مذکور، چندین برابر ۴۷۰میلیون یورویی بوده که به تازگی پس از توافق ایران و انگلیس، وصول شد.,"ایرنا نوشت: بخش قابل توجهی از منابع ارزی مسدودی ایران در پی توافق جدید آزاد می‌شود.
یک مقام آگاه در گفت‌وگو با ایرنا ضمن تائید این خبر از توافق برای آزادسازی بخش قابل توجهی از منابع ارزی مسدودی ایران خبر داد.
گفته می شود دارایی هایی مذکور، چندین برابر ۴۷۰میلیون یورویی بوده که به تازگی پس از توافق ایران و انگلیس، وصول شد.
توافق انجام شده برای آزادسازی منابع ارزی ایران در واقع دومین گشایش مهم ارزی طی هفته های اخیر است.                           ",https://www.asriran.com/003UwV
833929,۱۴۰۱/۰۱/۱۸,فرهنگی/هنری,اعلام آمادگی شهرآفتاب برای برگزاری نمایشگاه کتاب,سی و سومین دوره نمایشگاه بین‌المللی کتاب تهران در سال ۱۴۰۱ اردیبهشت ماه برگزار می شود.,"مدیر عامل شهرآفتاب از آمادگی برگزاری نمایشگاه کتاب در شهر آفتاب خبر داد.
به گزارش ایسنا، عباس تقدسی نژاد در حساب شخصی خود در توییتر نوشت:"" نمایشگاه بین المللی شهرآفتاب آمادگی برگزاری بهینه نمایشگاه کتاب را در سال جاری دارد. در عین حال تابع تصمیمات وزارت فرهنگ و ارشاد اسلامی و شورای اسلامی شهر تهران می باشیم"".
                           ",https://www.asriran.com/003UwT
833928,۱۴۰۱/۰۱/۱۸,اجتماعی ,اعمال فشار برای احداث پتروشیمی میانکاله (فیلم),وزیر کشور درباره احداث پتروشیمی میانکاله گفت: گزارش داده اند مجوزهای لازم دریافت شده است.,"کد ویدیو  دانلود    فیلم اصلی          
                            ",https://www.asriran.com/003UwS
833927,۱۴۰۱/۰۱/۱۸,فرهنگی/هنری,راهنمایی برای گالری گردی در روزهای پایانی هفته,در صورتی که یکی از دوستداران هنرهای تجسمی هستید و قصد بازدید از نمایشگاه‌های هنری در آخر هفته را دارید، گزارش حاضر از برنامه فعالیت گالری‌ها و نگارخانه‌های شهر تهران در آخر هفته است.,"در صورتی که یکی از دوستداران هنرهای تجسمی هستید و قصد بازدید از نمایشگاه‌های هنری در آخر هفته را دارید، گزارش حاضر شرح ایسناست از برنامه فعالیت گالری‌ها و نگارخانه‌های شهر تهران در آخر هفته.
 
چهارده هنرمند از سده چهاردهمنمایشگاه گروهی «چهارده هنرمند از سده چهاردهم» که به نمایش آثار هنرمندان مختلفی مانند مسعود اصلانی، هایده ایازی، لیلا پازوکی و ... اختصاص دارد، در گالری هما به نشانی تهران، خیابان کریم خان زند، خیابان سنایی، کوچه چهارم غربی، پلاک ۸، واحد یک درحال برگزاری است. این نمایشگاه همچنین تا تاریخ ۱۱ اردیبهشت ادامه دارد و همه روزه از ساعت ۱۶ الی ۲۰ پذیرای بازدیدکنندگان است.شماره تلفن هماهنگی: ۸۸۸۶۳۵۹۶

 
از دست«از دست» نام نمایشگاه گروهی است که در تالار اینجا به نشانی تهران، خیابان کریمخان‌زند، خیابان میرزای‌شیرازی، شماره ۹۵ درحال برگزاری است. این نمایشگاه که تا تاریخ ۲۶ فروردین ماه ادامه دارد، همه روزه به جز روزهای شنبه از ساعت ۱۴ الی ۲۰ پذیرای بازدیدکنندگان است.شماره تلفن هماهنگی: ۸۸۸۱۵۱۴۴

 
اراده‌ی معطوف به قدرتنمایشگاه انفرادی «اراده‌ی معطوف به قدرت» که به نمایش آثار ایلیا تهمتنی اختصاص دارد، در فضای گالری ریشه ۲۹ به نشانی تهران، الهیه، خیابان آقابزرگی، رو به روی بانک آیندا، جنب بانک خاورمیانه، پلاک ۳۱ درحال برگزاری است. این نمایشگاه که تا تاریخ ۵ اردیبهشت ادامه دارد، همه روزه به جز روزهای شنبه از ساعت ۱۶ الی ۲۲ پذیرای بازدیدکنندگان است.

 
مشاهده‌گر«مشاهده‌گر» نام نمایشگاه گروهی است که به نمایش آثار هنرمندان مختلفی مانند سمانه ابری، آهو حامدی، پرهام قلمدار و.. اختصاص دارد و امکان بازدید از آن به صورت مجازی در سایت گالری اینفو فراهم است.در بیانیه این نمایشگاه گروهی چنین نوشته شده است: «هیچ چیز وجود ندارد تا زمانی و مگر آن که نگریسته شود. هنرمند با مشاهده ی یک چیز باعث موجودیت آن می شود، و همین امید را به دیگر مردمان دارد، که آنها نیز با مشاهده ی آن باعث موجودیتش شوند.ولیام اس.باروز»

 
آثار اخیر در دوران قرنطینه«آثار اخیر در دوران قرنطینه» نام نمایشگاه انفرادی است که به نمایش آثار فریدون آو اختصاص دارد و در گالری +۲ به نشانی تهران، خیابان فرشته، خیابان بیدار، پلاک ۸، طبقه‌ی دوم در حال برگزاری است. این نمایشگاه که تا تاریخ ۱۶ اردیبهشت ماه ادامه دارد، همه روزه به جز روزهای یکشنبه و دوشنبه از ساعت ۱۳ الی ۲۰ پذیرای بازدیدکنندگان است.شماره تلفن هماهنگی: ۲۲۰۲۳۱۱۴

 
کماکان تنهانمایشگاه گروهی «کماکان تنها» که به نمایش آثار هنرمندان مختلفی اختصاص دارد، در گالری اِو به نشانی تهران، خیابان کریم خان زند. خیابان خردمند شمالی . کوچه اعرابی ۳ . پلاک ۵ . طبقه همکف و اول درحال برگزاری است. این نمایشگاه که تا تاریخ ۲۹ فروردین ماه ادامه دارد، همه روزه به جز روزهای شنبه و یکشنبه از ساعت ۱۶ الی ۲۰ پذیرای بازدیدکنندگان است.شماره تلفن هماهنگی: ۰۲۱-۸۸۸۲ ۵۳۲۲

 
آکواریوس«آکواریوس» نام نمایشگاه انفرادی است که به نمایش آثار حسن مهربانی اختصاص دارد و در نگارخانه نگر به نشانی تهران، زیر پل کریمخان، بعد از تقاطع ایرانشهر، پلاک ۱۵۴، زنگ دوم، طبقه اول درحال برگزاری است. این نمایشگاه که تا تاریخ ۳۰ فروردین ادامه دارد، همه روزه به جز روزهای شنبه از ساعت ۱۶ الی ۲۱ پذیرای بازدیدکنندگان است.شماره تلفن هماهنگی: ۸۸۳۱۵۰۶۱

 
خلق مداومنمایشگاه انفرادی «خلق مداوم» که به نمایش آثار مریم فرشاد اختصاص دارد، در گالری پروژه‌های آران به نشانی تهران، خیابان نوفل لوشاتو کوچه لولاگر پلاک ۵ درحال برگزاری است. در بخشی از بیانیه این نمایشگاه چنین نوشته شده است: «هر پدیده در مسیر رشد و حیات خویش نمودی از تنوع اشکال را به تصویر می کشد و حاصل این فرآیند بر مداری از توالی الگوها و از طریق تکرار و سرمشق گرفتن از خود جلوه گر است. این حرکت ساختار جهان را جان می دهد و آفرینش لحظه به لحظه در هر نگاه از فرم های آشوبناک به سوی ساختارمندی و نظم سازنده ای کوچ می کند. طبیعت با میزان درجات آگاهی ما از خود در پیوند است و از دریچه ادراک دم به دم دگرگون میشود. این تحول در بستری از مراودات و دریافت های بی شمار درون یکدیگر شکل میگیرد. ذهن در طول این مسیر همچون یک کل واحد قادر است همگام با مکاشفات درونی اش توأمان الگوهای بیشمار را بر هم منطبق کند و خالق تعبیرات و احتمالات متفاوتی باشد.»
نمایشگاه انفرادی «خلق مداوم» همچنین همه روزه به جز روزهای شنبه و یکشنبه از ساعت ۱۶ الی ۲۰ پذیرای بازدیدکنندگان است.شماره تلفن هماهنگی: ۶۶۷۰۷۹۷۵

جایزه محمد سیاه قلم«جایزه محمد سیاه قلم» نام نمایشگاه گروهی است که به نمایش آثار هنرمندان مختلفی اختصاص دارد و در گالری طراحان آزاد به نشانی تهران، خیابان ولیعصر (عج)، خیابان فتحی شقاقی، میدان سلماس، پلاک ۵ درحال برگزاری است. این نمایشگاه که تا تاریخ ۳۱ فروردین ماه ادامه دارد، همه روزه به جز روزهای پنجشنبه از ساعت ۱۶ الی ۲۰ پذیرای بازدیدکنندگان است.شماره تلفن هماهنگی: ۸۸۰۰۸۶۷۶

شصت روز از ۳۶۵نمایشگاه گروهی «شصت روز از ۳۶۵» که به نمایش آثار هنرمندان مختلفی مانند ابوحمید اسدی، فرامرز خانی، محمد صابری و... اختصاص دارد، در گالری ثالث به نشانی تهران، کریم خان زند بین ایرانشهر و ماهشهر شماره١٤٨ درحال برگزاری است. این نمایشگاه که تا تاریخ ۳۰ فروردین ماه ادامه دارد، همه روزه از ساعت ۱۶ الی ۲۲ پذیرای بازدیدکنندگان است.شماره تلفن هماهنگی: ٨٨٣٢٥٣٧٦

                            ",https://www.asriran.com/003UwR
833926,۱۴۰۱/۰۱/۱۸,فرهنگی/هنری,ماجرای علیرضا خمسه و راننده تاکسی شریف,,"علیرضا خمسه با روایت خاطره‌ای، رفتار متعهدانه یک راننده تاکسی که پس از چند سال پولش را به او برگرداند، تحسین کرد.

به گزارش ایسنا، علیرضا خمسه در صفحه شخصی‌اش در فضای مجازی، داستان یک راننده تاکسی را تعریف کرد که پس از چند سال این بازیگر سینما و تلویزیون را اتفاقی می‌بیند و پولی را که به اشتباه پرداخته بود، برمی‌گرداند.
خمسه نوشت: «سه چهار سال پیش برای رفتن به سر صحنه فیلمبرداری با یک سواری دربست عازم کرج شدم. پس از پرداخت کرایه به راننده، خداحافظی کرده و رفتم. امروز در حال عبور از یکی از محله‌های قدیمی تهران، همان راننده مرا اتفاقی دید و صدا زد. ابتدا او را نشناختم و ماجرایی را تعریف کرد که مرا به تحسین واداشت. ایشان گفت: آن روز که شما کرایه مرا پرداخت کردید، به جای اسکناس پانصد تومانی این اسکناس پنجاه هزار تومانی را به من دادید و الان چند سال است که من دنبال شما می‌گردم که این پول را به شما برگردانم.»
خمسه در پایان نوشته است: «یک بار دیگر به خداشناسی و پاک دستی و سلامت این ملت شریف پی بردم.»

                           ",https://www.asriran.com/003UwQ
833925,۱۴۰۱/۰۱/۱۸,سیاست خارجی,سناتور آمریکایی: وجود سپاه در لیست سازمان‌های تروریستی تاثیر واقعی ندارد,هیچ چیزی به ما نشان نمی‌دهد که قرار دادن نام سپاه در «لیست سازمان‌های تروریستی خارجی»، تاثیری روی حمایت آن‌ها از گروه‌های تروریستی در سراسر منطقه داشته باشد.,"یک سناتور دموکرات آمریکایی در گفت‌وگویی مطرح کرد دولت آمریکا نباید برای به نتیجه رسیدن تلاش‌های دیپلماتیک در وین بر سر احیای توافق هسته‌ای،‌ ملاحظات سیاسی داخلی آمریکا را در نظر بگیرد و به نتیجه نرسیدن این مذاکرات را در بر دارنده تهدیدی بزرگ تلقی کرد.
به گزارش ایسنا به نقل از شبکه ام‌اس‌ان‌بی‌سی آمریکا، کریس مورفی سناتور دموکرات آمریکایی در گفت‌وگو با این شبکه در پاسخ به این سوال که با توجه به اظهارات اخیر وزیر امور خارجه آمریکا در گفت‌وگو با این شبکه مبنی بر این که به حصول توافق در مذاکرات وین جهت احیای توافق هسته‌ای خوش‌بین نیست، این موضوع در بر دارنده چه تهدیداتی می‌تواند باشد، گفت: تهدید بسیار بزرگی می‌تواند باشد. اگر نتوانیم به توافقی هسته‌ای با ایران دست پیدا کنیم، ایران به معنی واقعی کلمه در آستانه تولید یک سلاح هسته‌ای قرار می‌گیرد.
با وجود این که مقامات ایران تاکید کرده‌اند تولید و به‌کارگیری تسلیحات اتمی در دکترین دفاعی ایران جایی ندارد و فعالیت‌های هسته‌ای ایران اهداف نظامی را دنبال نمی‌کند، مورفی مدعی شد: همین حالا که ما حرف می‌زنیم، آن‌ها چند هفته با در اختیار داشتن مواد هسته‌ای کافی برای تولید یک سلاح فاصله دارند.
وی اقزود: این موضوع همچنین باعث ایجاد رقابت تسلیحاتی در منطقه خواهد شد. طولی نخواهد کشید که سعودی‌های و اماراتی‌ها و ترکیه‌ای‌ها هم دنبال سلاح هسته‌ای بروند. چه فاجعه‌ای برای آمریکا خواهد بود.
این سناتور آمریکایی در ادامه گفت: امیدوارم دولت به یک توافق دست بیابد و امیدواریم نگذارند ملاحظات سیاسی در آمریکا مانع رسیدن به این توافق شوند.
اگر توافق خوبی روی میز باشد که مانع رسیدن ایران به یک سلاح هسته‌ای شود، دولت بایدن باید این توافق را امضا کند. بگذارید ما کار قبولاندن توافق در کنگره را انجام بدهیم، ما رای لازم را جمع خواهیم کرد.
اما کمی نگران این هستم که دولت در حال بررسی ورود به توافقی که جهان را در برابر یک سلاح هسته‌ای حفاظت می‌کند،‌ در حال سبک سنگین کردن وقایع سیاسی در آمریکا است.
او در پاسخ به این سوال که آیا نام سپاه پاسداران ایران را از «لیست سازمان‌های تروریستی خارجی» حذف خواهد کرد که در زمان دولت دونالد ترامپ، رئیس جمهور پیشین آمریکا انجام شده بود، گفت: بله. تاثیر واقعی اعلام کردن نام آن‌ها [سپاه پاسداران] به عنوان یک سازمان تروریستی خارجی فاقد اهمیت است.
ما ده‌ها مورد تحریم تروریستی دیگری علیه سپاه پاسداران داریم که سر جای خود باقی خواهند ماند. برای من، اگر چنین چیزی مانع رسیدن به یک توافق باشد، این توافق را انجام می‌دهم.
این سناتور آمریکایی مدعی شد: هیچ چیزی به ما نشان نمی‌دهد که قرار دادن نام سپاه در این لیست، تاثیری روی حمایت آن‌ها از گروه‌های تروریستی در سراسر منطقه داشته باشد.                           ",https://www.asriran.com/003UwP
833924,۱۴۰۱/۰۱/۱۸,فرهنگی/هنری,مهم‌ترین دعواهای حقوقی در سینما / وقتی «کوراساوا» یقه «سرجیو لئونه» را گرفت,دعواهای حقوقی درباره استفاده غیرقانونی از ایده‌های دیگران در ساخت فیلم‌هایی سینمایی چندان نادر نیست، ادعاهایی که گاهی ثابت شده و در برخی موارد نیز کاملا رد شده است.,"دعواهای حقوقی درباره استفاده غیرقانونی از ایده‌های دیگران در ساخت فیلم‌هایی سینمایی چندان نادر نیست، ادعاهایی که گاهی ثابت شده و در برخی موارد نیز کاملا رد شده است.
به گزارش ایسنا، از مهم‌ترین دعواهای حقوقی سینما میان «اکی‌را کوراساوا» و «سیرجیو لئونه» دو کارگردان نامدار سینمای جهان درگرفت. فیلم سینمایی «به خاطر یک مشت دلار» (۱۹۶۴) ساخته «سرجیو لئونه» و اولین قسمت از سه گانه «دلار» در باره یک فرد تنها و منزوی با مهارت‌های اصلی مبارزه است که خود را بین دو خانواده متخاصم در یک شهر کوچک و غبارآلود می یابد. فیلم «یوجیمبو»(۱۹۶۱) هم درباره یک سامورایی ساکت اما مرگبار است که با دو قبیله متخاصم روبرو می شود. بله، ما متوجه شباهت ها نیز شدیم. کارگردان افسانه‌ای ژاپن «آکی‌را کوروساوا» پس از دیدن فیلم «به خاطر یک مشت دلار» گفت فیلم خوبی است اما این فیلم من است!. او «سرجیو لئونه» کارگردان فیلم «یک مشت دلار» را به سرقت ایده متهم کرد. پس از طرح دعوی، دو طرف در نهایت با دادن ۱۰۰ هزار دلار به «کوروساوا» و ۱۵ درصد از حق امتیاز جهانی به توافق رسیدند.
ترمیناتور -۱۹۸۴
«هارلن الیسون» یکی از پرکارترین نویسندگان است که نگارش داستان های کوتاه، رمان، فیلمنامه برای فیلم ها و برنامه های تلویزیونی را در کارنامه دارد و در عین حال یکی از افرادی است که پرونده‌های حقوقی فراوانی را علیه دیگران مطرح کرده و مدعی شده که فیلم‌ها یا برنامه‌های تلویزیونی ایده‌های او را در چند مورد دزدیده‌اند. برای مثال، او اپیزودی از «محدودیت‌های بیرونی» درباره رباتی از آینده نوشته بود که ظاهری انسانی دارد و باید در زمان سفر کند. این مبنایی برای شکایت او علیه کمپانی «Orion Pictures « برای ساخت فیلم «نابودگر» (ترمیناتور) بود که در نهایت منجر به استودیو ناگزیر شد نام او در نسخه‌های بعدی فیلم بیاورد.
شیرشاه- ۱۹۹۴
یک توله شیر جوان باید به خانه برگردد تا انتقام پدرش را بگیرد و پادشاه جنگل شود. فکر می‌کنید در مورد «شیر شاه» صحبت می کنیم؟ نه، این داستان سریال انیمیشن ژاپنی «کیمبا و شیر سفید» است. رمان گرافیکی (مانگا) اصلی توسط انیماتور افسانه‌ای «اسامو تزوکا» ساخته شد. «تزوکا» در دهه ۱۹۶۰ با والت دیزنی دوست بو د و حتی خاطرات او نشان می‌دهد که دیزنی از تزوکا خواسته بوده تا در یک پروژه علمی تخیلی کمک کند. در حالی که ظاهراً هیچ چیزی در این باره مطرح شده، کاملا مشخص است که کیمبا الهام بخش سیمبا در انیمیشن «شیرشاه» بوده است.
رانندگی براث خانم دیزی- ۱۹۸۹
«هنری دنکر» نویسنده نمایشنامه‌های متعددی که در تئاتر برادوی به روی صحنه رفته، ادعا کرد که رمان و نمایشنامه‌اش «هورویتز و خانم واشنگتن» درباره یک پیرمرد یهودی و فیزیوتراپ سیاهپوست او توسط سازندگان فیلم «رانندگی برای خانم دیزی» کپی شده است. «آلفرد اوهری» نویسنده فیلمنامه این فیلم برنده اسکار، استدلال کرد که کار او نمی‌توانست سرقت ادبی باشد، زیرا بر اساس تجربیات خانواده‌ خودش است. دادگاه نیز با او موافق بود در نهایت حکم داد که تنها شباهت‌ها یک فرد مسن یهودی و یک کارمند آفریقایی-آمریکایی است و در نهایت این شکایت رد شد.
زوتوپیا- ۲۰۱۶
«گری ال. گلدمن» فیلمنامه نویس مشهور هالیوودی است که به خاطر آثاری مانند «یادآوری کامل» و «دردسرهای بزرگ در چین کوچک» شناخته می‌شود. او ظاهراً داستانی را برای دیزنی مطرح کرده بود که شباهت زیادی به چیزی داشت که بعدها به انیمیشن «زوتوپیا» تبدیل می شد. حتی کلمه «زوتوپیا» نیز در طرح او وجود داشته است. به‌علاوه، طرح‌های گلدمن شامل تصاویری بود که برخی از ویژگی‌های فیلم را به اشتراک می‌گذاشت. شکایت او همچنین ادعا می کرد که دیزنی سابقه طولانی در کپی کردن کارهای دیگران دارد. «زوتوپیا» بیش از ۱ میلیارد دلار درآمد داشت اما دیزنی ادعا کرد که این شکایت مملو از اتهامات نادرست است و شکایت در ژوئن ۲۰۱۷ به دلیل کمبود شواهد مختومه اعلام شد.
منجمد-۲۰۱۳
در حالی که انیمشن «یخ زده» بیشتر طرح، مضمون و نکات شخصیتی خود را از داستانی به نام «ملکه برفی» می گیرد، به نظر می‌رسد که شباهت زیادی هم به انیمیشن کوتاه ساخته «کلی ویلسون» با نام «آدم برفی» دارد. در واقع، به نظر می‌رسید که حتی تریلر «یخ‌زده» شباهت‌های زیادی با فیلم ویلسون دارد. هر دو روی یک آدم برفی متمرکز می شوند که بینی خود را از دست می دهد. دیزنی در دو نوبت تلاش کرد تا شکایتی که علیه آنها مطرح شده بود را از بین ببرد، اما ویلسون کوتاه نیامد و در نهایت دیزنی تصمیم گرفت این مساله را خارج از دادگاه حل و فصل کند.
گرفتار- ۲۰۱۲
«گرفتار» فیلم علمی تخیلی در مورد یک مامور سیا به نام «اِسنو» است که دختر رئیس جمهور را نجات می‌دهد و از یک زندان عجیب می‌گریزد. «لوک بسون» فیلمساز فرانسوی که به خاطر کارگردانی «لئون: حرفه ای» و «عنصر پنجم» شهرت دارد، فیلمنامه این فیلم را نوشته که بسیار شبیه به فیلم «فرار از نیویورک» ساخته «جان کارپنتر است» که درباره مردی به نام «اسنیک» است که باید تحت شرایط مشابه از زندانی آینده نگر فرار کند. «کارپنتر» در نهایت در این پرونده برنده شد و «لوک بسون» با درخواست تجدیدنظر تنها زیان مالی بیشتری متحمل شد. با این شرایط دیگر نباید منتظر ساخت دنباله‌ای بر فیلم «گرفتار» باشیم.
آواتار-۲۰۰۹
بسیاری استدلال کرده‌اند که فیلم «آواتار» پرفروش‌ترین فیلم «جیمز کامرون» و تاریخ سینما کپی شده از روی فیلم «رقصنده با گرگ‌ها» است، که داستان آن تنها به جای مرز آمریکا در فضا می‌گذرد. همچنین می‌توان ادعا کرد که «آواتار» در طرح و عناصری برگرقته از فیلم «پوکاهونتاس» محصول ۱۹۹۵ است. چندین دعوای حقوقی دیگر نیز درباره اصالت «آواتار» مطرح شد. «ویلیام راجر دین» هنرمند آمریکایی ادعا کرد که هنر او در طراحی شخصیت «آواتار» به سرقت رفته است. «برایانت مور» نویسنده علمی تخیلی هم مدعی شد که این فیلم کپی رایت آثار او را نقض کرده است، اما درنهایت «جیمز کامرون» در هر دو پرونده پیروز شد. این پرسش همچنان بی‌پاسخ باقی مانده که این شکایت‌ها به این معنی سرقت ایده‌ و طرح در فیلم «آواتار» است و یا اینکه «آواتار» تنها به برخی از موتیف‌های جهانی پرداخته است.                           ",https://www.asriran.com/003UwO
833923,۱۴۰۱/۰۱/۱۸,سلامت,علت خواب آلودگی در بهار,زنان،افراد مسن،کسانی که قوای بدنی ضعیفی دارند، کسانی که فشار خون ناپایداری دارند، و افرادی که در زمستان فعالیت بدنی بسیار کمی داشته‌اند را از جمله کسانی داست که در معرض خواب آلودگی فصلی قرار دارند.,"مدیر مرکز خدمات تخصصی داخلی جهاددانشگاهی خراسان رضوی گفت: یکی از دلایل احساس خواب آلودگی در فصل بهار این است که در این فصل، سوخت و ساز بدن بیشتر و مصرف اکسیژن زیاد می‌شود و ذخیره اکسیژن مغز کاهش می‌یابد.
به گزارش ایسنا، دکتر راحله میری ضمن بیان این مطلب افزود: افزایش طول روز و تنظیم نبودن ساعت بیولوژیک بدن در فصل بهار موجب خواب آلودگی در این فصل می شود. در فصل بهار ساعت بیولوژیک یا محیط زیست بدن افراد که با ساعت‌های طولانی شب تنظیم شده، نمی‌تواند با طولانی شدن روز هماهنگ شود و انرژی آن به سرعت تحلیل می‌رود، بنابراین برخی افراد به اختلال خواب از نوع پرخوابی مبتلا می‌شوند.
وی تصریح کرد: بدن انسان‌ها متناسب با محرک‌های خارجی مانند نور و دما سطح هورمون را تغییر می دهد. بی‌حالی فصل بهار نوعی عکس‌العمل رایج بدن انسان نسبت به تغییرات فصل بهار مانند افزایش مدت زمان تابش نور خورشید و طولانی شدن روز، است. بدن برای تطبیق با شرایط جدید نیازمند زمان می‌باشد.
مدیر مرکز خدمات تخصصی داخلی جهاددانشگاهی خراسان رضوی از دست دادن اشتها، خستگی مداوم،دشواری در توجه و تمرکز،خواب آلودگی،واکنش‌های آهسته در پاسخ به محرک‌ها،سطح انرژی پایین، سرگیجه و سر درد،افسردگی‌های کوتاه مدت،افزایش تحریک پذیری و بی قراری و اضطراب را از علائم خستگی در فصل بهار عنوان کرد.
دکتر میری، زنان،افراد مسن،کسانی که قوای بدنی ضعیفی دارند، کسانی که فشار خون ناپایداری دارند، و افرادی که در زمستان فعالیت بدنی بسیار کمی داشته‌اند را از جمله کسانی داست که در معرض خواب آلودگی فصلی قرار دارند.
به گزارش روابط عمومی جهاد دانشگاهی، وی نوشیدن آب زیاد، وزرش کردن، در معرض نورخورشید قرار گرفتن، خوردن مواد غذایی همچون سبزیجات، آجیل، ماهی و اسفناج، گرفتن دوش آب سرد، نخوردن نمک زیاد، نخوردن مواد غذایی بسیار شیرین را از مواردی دانست که ‌می‌تواند از خواب آلودگی در فصل بهار جلوگیری نماید.                           ",https://www.asriran.com/003UwN
833922,۱۴۰۱/۰۱/۱۸,فرهنگی/هنری,بستری شدن علیرام نورایی بازیگر و مجری تلویزیون به علت کرونا (فیلم),علیرام نورایی بازیگر تئاتر، سینما و تلویزیون به دلیل ابتلا به کرونا در بیمارستان نیکان بستری شد.,کد ویدیو  دانلود    فیلم اصلی                                     ,https://www.asriran.com/003UwM
833921,۱۴۰۱/۰۱/۱۸,حوادث,دبی/پیدا شدن جسد زن فیلیپینی در چمدان,گزارش ها حاکیست که مظنون اصلی قتل توسط مقامات پلیس محلی دبی دستگیر شده است.,"مقامات پلیس محلی دبی از پیدا شدن جسد یک زن ۳۲ ساله فیلیپینی در چمدانی در این شهر خبر دادند.
به گزارش ایسنا، بر اساس گزارش ها، یک مرد پاکستانی به قتل این زن اعتراف و اظهار کرده که این زن را پس از مشاجره شدید بر سر پول با تکه‌ای پارچه خفه کرده است.
بر اساس گزارش مقامات محلی، مأموران پلیس پس از پیدا کردن یک چمدان آن را باز و جسد این زن را پیدا کردند.
گزارش ها حاکیست که مظنون اصلی قتل توسط مقامات پلیس محلی دبی دستگیر شده است.
بر اساس گزارش خلیج تایمز، پرونده این قتل به دادسرای عمومی امارات منتقل شده است.                           ",https://www.asriran.com/003UwL
833920,۱۴۰۱/۰۱/۱۸,اجتماعی ,کمک فوری برای درمان این مادر و بچه های معلولش,,"خیریه همت رضاشهر با ارسال نامه ای به عصر ایران، خواستار کمک به مادر ۵۴ ساله بی سرپرستی شده که مستاجر و دارای چهار فرزند که سه دختر و یک پسر می باشد.
در این نامه آمده است:
احتراماً به استحضار می رساند سرکار خانم ف م از مددجویان این خیریه به حضورتان معرفی می گردد.
خانم م ۵۴ ساله بی سرپرست و مستاجر دارای چهار فرزند که سه دختر و یک پسر می باشد.
متأسفانه این مادر هرچقدر فرزندش دارای معلولیت شدید هستند و خودش هم درگیر بیماری است وباید فورا عمل قلب شود چرا که بعداز یک نوبت آنژیوگرافی باز هم دریچه های قلبش بسته است.
محدثه و زهرا نابینا هستند و دچار بیماری اعصاب وروانند و دائم تشنج می کنند و با اینکه سن شان زیاد است باید پرستار داشته باشند و نگهداری شوند دختر دیگرش سمانه هم علاوه بر معلولیت دائم بدنش کبود و متورم می شود و باید داروهاي گران مصرف نماید و درآخر پسر هفده ساله این خانواده با وجود معلولیت از پا کار می کند ولی باوجود این همه مشکل و بیماری و همچنین بدهکاری خانواده راه به جایی نمی برد.
در ادامه باتوجه به وجود چند بیمار در این خانواده و هزینه های سرسام‌آور دارو و درمان و اینکه مادر باید عمل شود شديدا نیازمند کمک و یاری شما عزیزان هستند تا بتوانند بخشی از مشکلات خود را برطرف نمايند.
قبلا از همکاری و مساعدتی که دراین باره مبذول خواهید فرمود کمال تشکر و سپاسگزاری را می نماید.
قبلا از همکاری و مساعدتی که دراین باره مبذول خواهید فرمود کمال تشکر و سپاسگزاری را می نماید.
شماره حساب خیریه 02042187340 شماره کارت خیریه 6104337733573958
شماره شبای خیریه IR930120000000002042187340
برای کمک آنلاین کلیک کنید                           ",https://www.asriran.com/003UwK
833919,۱۴۰۱/۰۱/۱۸,بین الملل,استقبال عربستان از کناره‌گیری منصور هادی از قدرت,عربستان از شورای رهبری ریاست جمهوری یمن خواست مذاکرات با نیروهای انصارالله را زیر نظر سازمان ملل آغاز کند تا یک راه‌حل سیاسی قطعی، فراگیر و ضامن دوره‌ای انتقالی برای تحقق صلح و توسعه در یمن حاصل شود.,"ریاض ضمن استقبال از تصمیم رئیس جمهور مستعفی یمن برای تشکیل یک شورای رهبری ریاست جمهوری اعلام کرد، مبلغ سه میلیارد دلار را برای حمایت از اقتصاد یمن اختصاص می‌دهد. ولیعهد عربستان نیز حمایت خود را از شورای رهبری ریاست جمهوری یمن اعلام کرد.
به گزارش ایسنا، به نقل از خبرگزاری رسمی عربستان (واس)، عربستان در بیانیه‌ای اعلام کرد که از شورای رهبری ریاست جمهوری و تشکل‌های وابسته به آن کاملا حمایت می‌کند تا آنها به وظیفه‌شان در اجرای سیاست‌ها و ابتکارعمل‌های موثر برای برقراری امنیت و ثبات در یمن و پایان بحران در این کشور عمل کنند.
عربستان در بیانیه خود اعلام کرد که تصمیم دارد بسته ‌حمایت فوری از اقتصاد یمن به ارزش سه میلیارد دلار را به شکل زیر توزیع کند:
ابتدا عربستان و امارات به طور مساوی مبلغ دو میلیارد دلار را برای حمایت از بانک مرکزی یمن فراهم می‌کنند.
و در مرحله دوم یک میلیارد دلار نیز از طرف عربستان ارائه می‌شود که ۶۰۰ میلیون دلار آن به صندوق حمایت از خرید فرآورده‌های نفتی و ۴۰۰ میلیون دلار آن به اجرای طرح‌های توسعه‌ای اختصاص خواهد یافت.
همچنین ریاض اعلام کرد، مبلغ ۳۰۰ میلیون دلار را به طرح حمایت انسانی سال ۲۰۲۲ سازمان ملل با هدف کاهش مشکلات مردم یمن و بهبود شرایط معیشتی و خدمات در این کشور اختصاص می‌دهد.
در همین راستا، عربستان خواستار برگزاری یک کنفرانس بین المللی جهت جمع‌آوری حمایت‌های مالی لازم برای اقتصاد یمن، بانک مرکزی این کشور و نیز تامین فرآورده‌های نفتی برای آن شد.
عربستان از شورای رهبری ریاست جمهوری یمن خواست مذاکرات با نیروهای انصارالله را زیر نظر سازمان ملل آغاز کند تا یک راه‌حل سیاسی قطعی، فراگیر و ضامن دوره‌ای انتقالی برای تحقق صلح و توسعه در یمن حاصل شود.
همچنین محمد بن سلمان، ولیعهد عربستان در دیدار با رشاد العلیمی، رئیس شورای رهبری ریاست جمهوری یمن درباره تصمیم منصور هادی اظهار کرد: ما از شورای رهبری ریاست جمهوری یمن و تصمیمش برای آغاز یک مرحله جدید در این کشور حمایت می‌کنیم.
بن سلمان در ادامه مدعی شد: ما به دنبال این هستیم که یمن از امنیت و ثبات برخوردار شود.
منصور هادی حکمی را برای تشکیل یک شورای رهبری ریاست جمهوری شامل هشت فرمانده نظامی و سیاسی به ریاست رشاد العلیمی و انتقال تمامی اختیارات خود به این شورا صادر کرد. به این ترتیب قدرت به شورای یاد شده منتقل می‌شود و این شورا مسؤولیت‌های دوره انتقالی را بر عهده دارد.
رئیس جمهور مستعفی یمن علت این تصمیم را ""تکمیل اجرای ماموریت‌های مرحله انتقالی"" عنوان کرد.
هفت عضو دیگر این شورا سلطان علی العراده، طارق محمد صالح، عبدالرحمان ابو زرعه، عبدالله العلیمی باوزیر، عثمان حسین مجلی، عیدروس قاسم الزبیدی و فرج سالمین البحسنی هستند.                           ",https://www.asriran.com/003UwJ
833917,۱۴۰۱/۰۱/۱۸,محیط زیست,هشدار مدیریت بحران تهران: وزش باد بسیار شدید عصرگاهی با ۹۰ کیلومتر سرعت,برابر اعلام سازمان هواشناسی از حوالی ساعت ۱۶ تا ۲۱ امروز احتمال وزش باد خیلی شدید تا سرعت ۹۰ کیلومتر بر ساعت وجو دارد که درپی آن احتمال شکسته شدن درختان قدیمی، وقوع گرد و غبار، سقوط اجسام و ... متصور است.,"سازمان پیشگیری و مدیریت بحران شهر تهران نسبت به وقوع باد شدید در عصر امروز و ساعات آغازین امشب هشدار داد.
زهیر صباغ پور، مدیر روابط عمومی و امور بین‌الملل سازمان پیشگیری و مدیریت بحران شهر تهران با اشاره به اعلام سازمان هواشناسی درباره بارش باران و ورش باد شدید در تهران اظهارکرد:‌ برای امروز در تهران بارش باران گزارش شده که البته میزان بارش در حد معمول بوده و به صورت پراکنده رخ خواهد داد و این وضعیت در روزهای پنجشنبه و جمعه وجود خواهد داشت.
وی با اشاره به پیش بینی وزش باد شدید در پایتخت گفت: برابر اعلام سازمان هواشناسی از حوالی ساعت ۱۶ تا ۲۱ امروز احتمال وزش باد خیلی شدید تا سرعت ۹۰ کیلومتر بر ساعت وجو دارد که درپی آن احتمال شکسته شدن درختان قدیمی، وقوع گرد و غبار، سقوط اجسام و ... متصور است.
مدیر روابط عمومی و امور بین‌الملل سازمان پیشگیری و مدیریت بحران شهر تهران ادامه داد:‌ در همین راستا نیز سازمان پیشگیری و مدیریت بحران شهر تهران شهرداران مناطق، روسای ستادهای مدیریت بحران مناطق ۲۲ گانه و دیگر دستگاه‌های خدماتی و امدادی را به حالت آماده‌باش درآورده تا ضمن رعایت یکسری از دستورالعمل‌ها، آمادگی لازم برای امدادرسانی در حوادث احتمالی را داشته باشند.
صباغ پور افزود: لازم است مسئولان مربوطه از حالا اقدامات پیشگیرانه برای کاهش حوادث و مخاطرات را انجام داده و نسبت به گشت زنی و بازدید از سطح منطقه با هدف آگاهی از خطرات احتمالی و پیشگیری از رخدادهای مرتبط با توفان از قبیل شکستن درختان، سقوط سازه‌های غیر ثابت، داربست ها و ... اقدام کنند.
همچنین لازم است هشدارهای لازم به مجموعه های تفریحی، گردشگری و پر رفت و آمد مانند پارک ارم، چیتگر، برج میلاد، پل طبیعت و ... در دستور کار همکاران قرار بگیرد و در صورت رخداد هر گونه حادثه ضمن پیگیری سریع در رفع موضوع، مراتب را به EOC شهر تهران منعکس کنند.
مدیر روابط عمومی و امور بین‌الملل سازمان پیشگیری و مدیریت بحران شهر تهران همچنین هشدارهایی را نیز در این خصوص ارائه کرد و گفت:‌ پرهیز از پرواز با پاراگلایدر، پرهیز از کوهنوردی در ارتفاعات، محکم کردن سازه‌های موقت، پرهیز از کار بر روی سازه‌های موقت و ساختمان‌های مرتفع، عدم تردد از کنار سازه‌های در حال ساخت و نیمه تمام و ... از جمله مواردی است که لازم است شهروندان نیز به آن توجه داشته باشند.                           ",https://www.asriran.com/003UwH
833918,۱۴۰۱/۰۱/۱۸,ورزشی,روسیه قید حضور در جام جهانی قطر را زد,رسانه‌های روسیه از پس گرفتن شکایت فدراسیون فوتبال این کشور علیه فیفا خبر دادند.,"رسانه‌های روسیه از پس گرفتن شکایت فدراسیون فوتبال این کشور از فیفا در پی اعلام محرومیت این تیم از حضور در مسابقات جام جهانی ۲۰۲۲ قطر، خبر دادند.

به گزارش دویچه وله، پس از حمله روسیه به اوکراین، فدراسیون جهانی فوتبال (فیفا) طی تصمیمی از حذف تیم ملی فوتبال روسیه از حضور در رقابت‌های جام جهانی ۲۰۲۲ قطر خبر داد. این موضوع بلافاصله با ارائه شکایتی از سوی مقامات روسی علیه فیفا همراه شد.
فدراسیون فوتبال روسیه در این شکایت که به دادگاه عالی ورزش ارائه شد ضمن درخواست دادخواهی، خواستار بازگرداندن تیم‌های روسیه به مسابقات بین‌المللی و باشگاهی و همچنین پرداخت خسارت مالی نشات گرفته از این تحریم‌ها شد.
با گذشت بیش ازیک ماه از حمله روسیه به اوکراین، رسانه‌های روسیه از پس گرفتن شکایت فدراسیون فوتبال این کشور علیه فیفا خبر دادند؛ موضوعی که نشان می‌دهد روسیه قید حضور در جام جهانی ۲۰۲۲ را با توجه به اتفاقات روی داده، زده است. این مسابقات از آبان ماه سال جاری در کشور قطر آغاز خواهد شد.
اعلام این خبر از سوی رسانه‌های روسیه در شرایطی مطرح شده که دادگاه عالی ورزش (CAS) اعلام کرد که مقامات و ورزشکاران روسیه، شکایاتی را علیه نهادهای بین‌المللی حاکم بر رشته‌های فوتبال، اسکیت، ژیمناستیک، قایقرانی، راگبی و ورزش‌های دوگانه در پی محرومیت‌ از میادین ورزشی در پی حمله روسیه به اوکراین، به این دادگاه ارائه داده‌اند.
این دادگاه اعلام کرد برای پرونده شکایات روسیه، کمیته‌ای از قضات در حال تشکیل است که البته زمان دقیقی برای آن مشخص نشده است.
                           ",https://www.asriran.com/003UwI
833914,۱۴۰۱/۰۱/۱۸,بین الملل,دختران مخفی پوتین هدف تحریم جدید غرب (+عکس),نه پوتین و نه 2 دختر او هرگز تایید نکرده اند که نسبتی با یکدیگر دارند...پوتین پیشتر اعلام کرده بنا به ملاحظات امنیتی، نام و مشخصات اعضای خانواده اش را اعلام نمی کند.,"آخرین دور تحریم‌های ایالات متحده علیه روسیه بار دیگر به زندگی خانوادگی ""ولادیمیر پوتین""، رییس‌ فدراسیون روسیه پرداخته است و از دو هدف جدید پرده برداری کرده است: ""کاترینا و ماریا""، دختران ارشد او.
به گزارش عصر ایران، وب سایت شبکه خبری الجزیره با این مقدمه نوشت:
برخلاف تسلط پوتین بر سیاست روسیه، او به ندرت در مورد خانواده خود صحبت می کند و اطلاعات کمی در مورد زندگی شخصی یا فرزندان او وجود دارد.
کاترینا و ماریا هرگز به صورت علنی تایید نکرده اند که رهبر روسیه پدر آنهاست. ازدواج پوتین با مادرشان ""لیودمیلا""، که زمانی جزو خدمه شرکت هواپیمای ملی ""ایروفلوت"" روسیه بود، در سال 2013 با طلاق به پایان رسید.
پوتین در کنار همسر سابق و مادر 2 دختر بزرگش که در سال 2013 از او جدا شده است/ عکس آرشیوی/ آسوشیتدپرس

ایالات متحده می گوید که ""کاترینا تیخونوا""35 ساله، یک مدیر فنی است که در حوزه صنایع دفاعی روسیه فعالیت دارد. خواهر 36 ساله او"" ماریا ورونتسوا"" نیز برنامه‌هایی را رهبری می‌کند که با بودجه دولتی میلیاردها دلار از کرملین برای تحقیقات ژنتیک دریافت کرده‌اند و پوتین شخصا روی این برنامه نظارت دارد.
این ادعای منابع آمریکایی است که همزمان با اعلام تحریم واشنگتن بر دختران پوتین مطرح شده است.
یک مقام ارشد آمریکایی گفت واشنگتن معتقد است ""دارایی های پوتین نزد اعضای خانواده او پنهان است.""
بر اساس وب سایت کرملین، ماریا در سال 1985 و کاترینا یک سال بعد پس از نقل مکان خانواده پوتین به شهر ""درسدن"" آلمان، جایی که پوتین به عنوان افسر سابق سازمان اطلاعاتی شوروی سابق (KGB ) مشغول به کار بود، متولد شه اند.
""فیونا هیل و کلیفورد گدی""، نویسندگان مشترک کتاب ""پوتین کیست؟"" در زندگی نامه سال 2015 خود از رییس فدراسیون روسیه خاطرنشان می کنند که ""اطلاعات شخصی برای چنین شخصیت عمومی برجسته ای بسیار اندک است. به عنوان مثال، همسر، دختران و سایر اعضای خانواده او به‌طور آشکار در فضای عمومی غایب هستند.""
کاترینا (دختر دوم پوتین) بیش از همه - حداقل در یوتیوب - به عنوان یک رقصنده آکروباتیک ""راک اند رول"" شناخته می شود که در ویدیوها او در حال اجرای برنامه در مسابقات بزرگ بین المللی دیده می شود.
اما تحقیقات خبرگزاری رویترز در سال 2015، او را ازمنظری متفاوت نشان داد و ارتباطات و نفوذ او در میان نخبگان مسکو را برجسته کرد.
در گزارش رویترز آمده بود که کاترینا، که اکنون معاون موسسه تحقیقات ریاضی سیستم های پیچیده در دانشگاه دولتی مسکو است، در آن زمان خود را همسر ""کریل شامالوف""، پسر ""نیکولای شامالوف""، دوست دیرینه پوتین توصیف کرده است. او همچنین سهامدار بانک روسیه است. در این گزارش ارزش دارایی‌های شرکتی این زوج، علاوه بر سایر دارایی‌ها ، حدود 2 میلیارد دلار اعلام شده است. کریل شامالوف در حال حاضر تحت تحریم است.
ماریا نیز در عین حال، زیست‌شناسی را در دانشگاه سن پترزبورگ و پزشکی را در دانشگاه دولتی مسکو خواند و به شدت در کار تحقیقات ژنتیکی شرکت دارد.
گزارش ها در رسانه های روسی و غربی حاکی از آن است که او با یک تاجر هلندی ازدواج و مدتی در هلند زندگی کرد.گزارش رویترز خاطرنشان کرد که در حالی که ماریا پزشک متخصص غدد درون ریز بود، شوهرش برای "" گاز پروم بانک"" کار می کرد، یک موسسه مالی وام دهنده با ارتباطات قوی با نخبگان کرملین.
هیچ تخمینی در مورد دارایی های آنها در دسترس نبود و ""لئونید ولکوف""، استراتژیست ارشد ""الکسی ناوالنی""، رهبر زندانی اپوزیسیون روسیه ، مدعی شده که ازدواج این دو به جدایی انجامیده است.
الکسی ناوالنی مدت‌هاست که برای افشای ثروت پوتین تلاش کرده است و ولکوف استراتژیست و مشاور او گفته که از تحریم‌های اخیر غرب علیه پوتین به بهانه جنگ اوکراین، استقبال می کند.
او گفت: "" با توجه به وخامت اوضاع در اوکراین، این یک حرکت نمادین بسیار مهم است و به این معنی است که ما شخصا به دنبال پوتین هستیم و متوجه می‌شویم که گناه شخصی او در آغاز این جنگ خونین چقدر بزرگ است.""
میزان ثروت پوتین موضوعی حساس در روسیه است.
""دیمیتری پسکوف""، سخنگوی کرملین در ماه فوریه گفت که تحریم‌ها شامل ""ادعاهای پوچ"" درباره برخی از دارایی‌های پوتین است.
پسکوف گفت: ""رییس‌ فدراسیون روسیه هیچ دارایی دیگری جز دارایی‌هایی که اعلام کرده است، ندارد.""
پوتین در یک کنفرانس مطبوعاتی در سال 2019 از پاسخ مستقیم به سوالی در مورد نفوذ رو به رشد تجاری دخترانش و روابط آنها با دولت خودداری کرد. او از ""ورونتسوا و تیخونوا"" به عنوان ""زن"" یاد کرد و هرگز آنها را به عنوان فرزندان خود نپذیرفت.
پوتین چند سال پیش در یک کنفرانس مطبوعاتی گفت: من به آنها افتخار می کنم..آنها به تحصیل ادامه می دهند و کار می کنند.""
او افزود:"" آنها در هیچ فعالیت تجاری و سیاسی دخالتی ندارند. آنها سعی نمی کنند راه خود را بروند.""
پوتین در مصاحبه ای در سال 2020 گفت که به دلیل ""نگرانی های امنیتی"" نمی خواهد هیچ اطلاعاتی در مورد خانواده خود را به اشتراک بگذارد.
او فاش کرد که نوه دارد، اما نگفت چند نوه دارد.
او گفت:"" من نوه دارم، خوشحالم. خیلی خوبن خیلی شیرینن من واقعا از گذراندن وقت با آنها لذت می برم.""
گروه ناوالنی همچنین خواستار تحریم ""آلینا کاباوا"" ژیمناست کار سابق و نماینده پارلمان است که به گفته آنها همسر دوم پوتین و مادر دو فرزند کوچک اوست. او همچنین ریاست گروه رسانه ملی، بزرگترین گروه رسانه ای روسیه را بر عهده دارد.
 ""آلینا کاباوا""زیمناست کار سابق روس که برخی رسانه های غربی مدعی اند به طور مخفی همسر پوتین است و از او دو فرزند کوچک دارد./ عکس آرشیوی/ خبرگزاری فرانسه
                           ",https://www.asriran.com/003UwE
833915,۱۴۰۱/۰۱/۱۸,اجتماعی ,تصاویری قدیمی از میدان توپخانه تهران در ۱۳۰۶ خورشیدی (فیلم),ویدئویی سیاه و سفید متفاوت و بسیار زیبا از میدان توپخانه تهران در ۱۳۰۶ خورشیدی را ببینید.,کد ویدیو  دانلود    فیلم اصلی                                     ,https://www.asriran.com/003UwF
833816,۱۴۰۱/۰۱/۱۸,اقتصادی,عضو کمیسیون صنایع مجلس: مافیای خودرو در همه دولت‌ها نفوذ داشته، در این دولت هم دارد,دو موضوع در کشور ما وجود دارد که مافیا دارند. سیگار و خودرو.,"عضو کمیسیون صنایع مجلس از رد مصوبه مجلس درباره واردات خودرو با دخالت مجمع تشخیص انتقاد کرد.
لطف الله سیاهکلی نماینده مجلس در گفت وگو با ""عصر ایران"" با اشاره به رد مصوبه مجلس برای واردات خودرو توسط مجمع تشخیص مصلحت نظام، گفت: برابر قانون اساسی مصوبات مجلس با تایید شورای نگهبان قانون می شود و در قانون اساسی به نهاد دیگری برای تایید مصوبات مجلس اشاره نشده است بنابراین اگر مجمع مباحثی دارد باید با شورای نگهبان آن را حل کند چراکه مجلس ارتباط مستقیم با مجمع ندارد الا مواردی که شورای نگهبان مصوبه ای را رد می کند و مجلس بر آن اصرار می کند و به مجمع می رود.
 سیاهکلی گفت: دو موضوع در کشور ما وجود دارد که مافیا دارند. سیگار و خودرو در کشور ما مافیای حرفه ای دارند در دولت ها نفوذ می کنند و کارشان را پیش می برند، سر مردم را کلاه گذاشتند و خسارت زیادی متوجه کشور کرده اند.
وی ادامه داد: مجلس برآمده از رای مردم است و رای مردم اصلاح ساختار موجود خودروسازی است و ما قطعا این را پیگیری می کنیم مجلس مدافع حقوق مردم است و این نوع خودروسازی با این کیفیت وقیمت را نمی پذیرد.
سیاهکلی گفت: امیدواریم بتوانیم بحث خودرو را چه در بحث وارادت، چه تولید و توزیع و چه رفع انحصار از بازار خودرو به جاهایی خوب برسانیم و همه اینها یک بسته است و اگر هر کدام نباشد مافیای خودرو کار خودش را می کند.
وی تاکید کرد: مجلس بر اجرای مصوبه خود جدی است و رییس مجلس باید با جدیت در این زمینه به پیگیری ها ادامه دهد. این مصوبه در مورد خودروهایی با قیمت زیر ۲۵هزار دلار است و شامل خودروهای لوکس نیست چراکه خودروهای لوکس بالای ۱۰۰و ۲۰۰هزار دلار هستند.
وی افزود: خودروهای ۲۵هزار دلاری در دنیا تاکسی و ماشین های عمومی است که زیر پای مردم است. اینها گاری های خارجی و خودروی ما چهارچرخه داخلی هستند. مافیای خودرو تلاش دارد اسم آن گاری ها را لوکس و اسم این چهارچرخه را ماشین بگذارد که منافع خودش را پیش ببرد و هر دوتا آنها غلط است چراکه آن خودرو معمولی خارجی است و این چهارچرخه است .
وی تاکید کرد: نگاهی که پشت داستان عدم واردات خودرو است حرفه ای عمل می کند. برخی رسانه ها استیضاح کنندگان وزیر صمت را منفعت طلب خطاب می کنند و کسی نیست به اینها بگوید اگر ما منفعت طلب بودیم که باید استیضاح را پس می گرفتم و قطعا جایی از آنها درد آمده است که اینگونه ما را خطاب می کنند.
این رسانه ها باید بگوید کجایش درد گرفته و کجایی این دلالی است. قطعا مافیای خودرو که در همه دولت ها نفوذ داشته است در این دولت هم نفوذ دارد .                           ",https://www.asriran.com/003Uue
833913,۱۴۰۱/۰۱/۱۸,اجتماعی ,تایید گرانی یک‌شبه مواد مخدر در ایران از سوی معتادان (فیلم),در پی ممنوعیت کشت خشخاش و فروش مواد مخدر در افغانستان که چند روز پیش از سوی طالبان اعلام شد، معتادان تایید کرده‌اند که مواد مخدر در ایران تا ۳۰ درصد گران شده است.,کد ویدیو  دانلود    فیلم اصلی                                     ,https://www.asriran.com/003UwD
833912,۱۴۰۱/۰۱/۱۸,محیط زیست,هوای تهران؛ ناسالم برای گروه‌های حساس,تهران از ابتدای سال ۲ روز هوای پاک و ۱۴ روز هوای قابل قبول و یک روز ناسالم برای گروه‌های حساس جامعه داشته است.,"شاخص آلودگی هوای تهران در حال حاضر بر روی عدد ۱۰۳ قرار گرفته و کیفیت هوا ناسالم برای گروه‌های حساس است.
به گزارش ایسنا، بنا بر اعلام شرکت کنترل کیفیت هوای شهر تهران، صبح امروز (۱۸ فروردین ماه) شاخص آلودگی هوا بر روی عدد ۱۰۳ قرار گرفت که نشان می دهد کیفیت هوای تهران ناسالم برای گروه های حساس است و توصیه می‌شود در این شرایط هوای ناسالم برای گروه حساس، افراد مبتلا به بیماری‌های قلبی یا ریوی، سالمندان و کودکان فعالیت‌های طولانی یا سنگین خارج از منزل را کاهش دهند.
همچنین طی ۲۴ ساعت گذشته هم شاخص کیفیت هوا بر روی عدد ۷۹ قرار داشت و هوای تهران قابل قبول بود.
همچنین تهران از ابتدای سال ۲ روز هوای پاک و ۱۴ روز هوای قابل قبول و یک روز ناسالم برای گروه‌های حساس جامعه داشته است.                           ",https://www.asriran.com/003UwC
833910,۱۴۰۱/۰۱/۱۸,فرهنگی/هنری,سوتی بهاره رهنما در تلفظ یک کلمه انگلیسی (فیلم),بهاره رهنما، بازیگر، در یک مصاحبه وقتی در حال صحبت کردن در مورد کسانی بود که از او تنفر دارند، در جملاتش به جای استفاده از کلمه انگلیسی «Hater» در اشتباهی فاحش، تلفظ کلمه «Heater» به معنی «بخاری» را به زبان آورد.,کد ویدیو  دانلود    فیلم اصلی                                     ,https://www.asriran.com/003UwA
833911,۱۴۰۱/۰۱/۱۸,بین الملل,ثروتمندترین های جهان در 2022 : ایلان ماسک و جف بزوس، رتبه اول و دوم,از جمله افراد تازه‌وارد می‌توان به ریحانا ستاره پاپ با ۱.۷ میلیارد دلار، پیتر جکسون، کارگردان ارباب حلقه‌ها و جرد کوشنر، سرمایه‌گذار و داماد دونالد ترامپ اشاره کرد.,"نشریه فوربس آمریکا تازه‌ترین رده‌بندی ثروتمندترین افراد جهان در سال ۲۰۲۲ را منتشر کرد. این فهرست شامل ۲ هزار و ۶۶۸ میلیاردر است که در مجموع از ثروتی معادل ۱۲.۷ تریلیون دلار برخوردارند.
به گزارش یورونیوز، در صدر این فهرست ایلان ماسک قرار دارد. با جهش ۳۳ درصدی سهام شرکت تسلا، ماسک ۶۸ میلیارد دلار جدید کسب کرد و با ۲۱۹ میلیارد دلار مقام ثروتمندترین فرد جهان را به خود اختصاص داده است.
در رده دوم جف بزوس، مالک آمازون قرار دارد که به دلیل کاهش ۳ درصدی سهام این شرکت و همینطور افزایش کمک‌های خیریه‌اش، ۶ میلیارد دلار دارایی قبلی خود را از دست داد و با ۱۷۱ میلیارد دلار به رتبه دو سقوط کرد.
در رتبه سوم نیز برنار آرنو، سرمایه‌دار فرانسوی صاحب شرکت‌های تولید کالاهای لوکس قرار دارد که سال گذشته ۸ میلیارد دلار به ثروت خود اضافه کرد و دارایی‌هایش در مجموع به ۱۵۸ میلیارد دلار رسید. بیل گیتس با ۱۲۹ و وارن بافت نیز با ۱۱۸ در رده‌های ۴ و ۵ قرار گرفتند.
در این فهرست کماکان فرانسواز بتانکور مه‌یر ثروتمندترین زن جهان که پدربزرگش غول لوازم آرایشی و بهداشتی «لورآل» را تأسیس کرد، با ۷۴.۸ میلیارد دلار مقام نخست را داراست. در مجموع ۳۲۷ زن در این لیست حاضر هستند که از میان آن‌ها ۲۲۶ نفر ثروت خود را به ارث برده‌اند و ۱۰۱ نفر میلیاردرهای خودساخته‌ای هستند که در صدر آن‌ها فن هونگ وی رئيس شرکت الیاف شیمیایی هنگ‌لی‌گروپ چین با ۱۸.۲ میلیارد دلار ثروت قرار دارد.
موکش آمبانی از هند با ۹۰.۷ میلیارد دلار دارایی همچنان ثروتمندترین فرد در آسیا نام گرفته است.
 انتشار فهرست ثروتمندترین آمریکایی‌ها در ۲۰۲۱؛ ترامپ پس از ۲۵ سال از جمع ۴۰۰ نفر برتر خارج شد.
در اثر اعمال تحریم‌های جهانی علیه الیگارش‌های روسی پس از حمله روسیه به اوکراین و کاهش ارزش روبل، ۳۴ میلیاردر روسی در مقایسه با فهرست سال پیش از لیست خارج شده‌اند.
ثروت ۸۳ فرد روسی که حضور خود را در جدول حفظ کرده‌اند نسبت به سال قبل دچار رکود یا کاهش شده و در مجموع به ۲۶۰ میلیارد دلار رسیده است.
آمریکا با ۷۳۵ میلیاردر که ثروتی به ارزش ۴.۷ تریلیون دلار دارند همچنان در صدر جهان است. چین (شامل ماکائو و هنگ کنگ) با ۶۰۷ میلیاردر با ثروتی مجموعا به ارزش ۱.۹۶ تریلیون دلار در رتبه دوم باقی مانده است.
در مجموع، میلیاردرهای چینی نسبت به سال پیش که حدود ۲.۵ تریلیون دلار ثروت داشتند حدود ۵۰۰ میلیارد دلار فقیرتر شده‌اند. پس از چین، هند با ۱۶۶، آلمان با ۱۳۴ و روسیه با ۸۳ نفر سه کشور با بیشتری افراد ثروتمند هستند.
انتشار لیست جدید در حالی صورت می‌گیرد که همه‌گیری کووید-۱۹، سقوط بازارهای سهام و کسادی تجارت به میلیاردهای جهان ضربه زده است. ۳۲۹ نفر عمدتا با سقوط ثروتشان به زیر یک میلیارد دلار از این لیست خارج شده‌اند که بیشترین تعداد از زمان بحران مالی سال ۲۰۰۹ بدین سو است.
با این وجود در حالی که ۲۳۶ نفر به تازگی به این لیست اضافه شده‌اند، هزار نفر نیز نسبت به یک سال پیش ثروتمندتر شده‌اند. از جمله افراد تازه‌وارد می‌توان به ریحانا ستاره پاپ با ۱.۷ میلیارد دلار، پیتر جکسون، کارگردان ارباب حلقه‌ها و جرد کوشنر، سرمایه‌گذار و داماد دونالد ترامپ اشاره کرد.  ۸۶ عضو این فهرست زیر ۴۰ سال سن دارند که در میان آن‌ها ملانی پرکینز بنیانگذار ۳۴ ساله پلتفرم طراحی گرافیک کانوا حضور دارد. از این تعداد ۱۲ نفر نیز زیر ۳۰ سال سن دارند از جمله کوین دیوید لمن ۱۹ ساله جوان‌ترین میلیاردر جهان و وارث داروخانه‌های زنجیره‌ای در آلمان موسوم به «دروگری مارکت» و گری وانگ ۲۸ ساله بنیانگذار ارز دیجیتال FTX.
بنا بر گزارش فوربس در مجموع ارزش دارایی ثروتمندان جهان نسبت به سال گذشته که رکوردی ۱۳.۱ تریلیون دلاری را ثبت کرد، حدود ۴۰۰ میلیارد دلار کاهش یافته و به ۱۲.۷ تریلیون دلار رسیده است.                           ",https://www.asriran.com/003UwB
833908,۱۴۰۱/۰۱/۱۸,بین الملل,حمله موشکی به پالایشگاه اربیل عراق,مالک هولدینگ کار، شیخ باز کریم است؛ همان کسی که مالک ویلایی بود که به پایگاه موساد بدل شده و تقریبا چهار هفته قبل هدف حمله موشکی سپاه پاسداران انقلاب اسلامی قرار گرفت.,"رسانه‌های خبری نزدیک به حزب الله لبنان از حمله موشکی به منطقه‌ای در کردستان عراق خبر دادند.
به گزارش تسنیم به نقل از المیادین، چندین فروند موشک کاتیوشا به شهرستان خبات در استان اربیل اصابت کرده است.
برخی رسانه‌های خبری نیز از شنیده شدن صدای انفجار در این منطقه خبر دادند. گفته می‌شود که پالایشگاه وابسته به شرکت هولدینگ «کار» هدف قرار گرفته است.
مالک هولدینگ کار، شیخ باز کریم است؛ همان کسی که مالک ویلایی بود که به پایگاه موساد بدل شده و تقریبا چهار هفته قبل هدف حمله موشکی سپاه پاسداران انقلاب اسلامی قرار گرفت.
این پالایشگاه، بخشی از فرآیند قاچاق نفت از اقلیم کردستان عراق به ترکیه است.                           ",https://www.asriran.com/003Uw8
833907,۱۴۰۱/۰۱/۱۸,اقتصادی,تکمیل 6265 دستگاه خودرو ناقص کف پارکینگ پارس خودرو در تعطیلات نوروز,با برنامه ریزی های صورت گرفته انشاالله به زودی شاهد خالی شدن پارکینگ ها از محصولات ناقص و افزایش تولید و ارتقای کیفیت خواهیم بود .,"معاون برنامه ریزی پارس خودرو از تکمیل و تجاری سازی بیش از شش هزار خودروی این شرکت در تعطیلات نوروزی خبر داد. 
به گزارش روابط عمومی شرکت پارس خودرو، سید حمیدرضا دشتی با اعلام این خبر بر تلاش کارکنان شرکت، برای تکمیل خودروهای ناقص کف پارکینگ اشاره کرد و گفت: در تعطیلات نوروزی تعداد29043 قطعه بر روی 6265 دستگاه خودرو از محصولات ناقص شرکت نصب و تجاری سازی شد که به ترتیب اولویت ثبت نام به مشتریان عزیز در حال تحویل است .
وی گفت: درحالی که خیلی از مردم تعطیلات نوروزی را درکنار خانواده های خود سپری کردند، بخشی از کارکنان این شرکت برای جلب رضایت مشتریان و انجام تعهدات خود نوروز را در محل کارخود گذراندند تا بتوانیم به تعهدات خود به خوبی عمل کنیم.
معاون برنامه ریزی پارس خودرو ادامه داد: این در حالی است که این شرکت در سال 1400 به نسبت سال پیش از آن رشد تولید حدود 5/ 6 درصدی را تجربه کرد و در مجموع حدود 109‌هزار و 850 دستگاه انواع محصولات سواری را تولید کرد و به لحاظ تیراژ توانسته‌ایم تولید خود را نزدیک به 6‌هزار و 800 دستگاه در سال 1400 به نسبت سال 99 رشد دهیم.
وی در پایان اظهار امیدواری کرد با برنامه ریزی های صورت گرفته انشاالله به زودی شاهد خالی شدن پارکینگ ها از محصولات ناقص و افزایش تولید و ارتقای کیفیت خواهیم بود .                           ",https://www.asriran.com/003Uw7
667236,۱۴۰۱/۰۱/۱۸,عمومی,دعای روز پنجم ماه رمضان (+صوت),در بخشی از دعای روز پنجم ماه مبارک رمضان از خداوند درخواستی می کنیم که خداوند در قرآن این درخواست را از زبان برترین خلایق خود یعنی انبیا و رسولان(ع) مطرح  کرده است که همان موضوع «صالحیت» است.,"دعای روز پنجم ماه مبارک رمضان حاوی مفهومی است که انبیا و اوصیا همواره از خداوند درخواست می‎کردند.
در بخشی از دعای روز پنجم ماه مبارک رمضان از خداوند درخواستی می کنیم که خداوند در قرآن این درخواست را از زبان برترین خلایق خود یعنی انبیا و رسولان(ع) مطرح  کرده است که همان موضوع «صالحیت» است.
به عنوان نمونه سلیمان(ع) از خداوند این درخواست را دارد: «...وَ أَدْخِلْنی‏ بِرَحْمَتِكَ فی‏ عِبادِكَ الصَّالِحین‏؛ و مرا به رحمت خودت در زمره بندگان صالحت محشور کن.» و یا ابراهیم(ع)  از خداوند درخواست فرزند صالح  می‎کند و می‎فرماید «رَبِّ هَبْ لی‏ مِنَ الصَّالِحین‏؛ خدایا به من از صالحین ببخش.» بنابراین صالحیت ویژگی مردان برتر مکتب خداوند و مکتب اهل بیت(ع) است.
«بسم الله الرحمن الرحیم
اللهمّ اجْعَلْنی فیهِ من المُسْتَغْفرینَ واجْعَلْنی فیهِ من عِبادَکَ الصّالحینَ القانِتین واجْعَلْنی فیهِ من اوْلیائِکَ المُقَرّبینَ بِرَأفَتِکَ یا ارْحَمَ الرّاحِمین.
خدایا مرا در این روز از آمرزش‎جویان و از بندگان صالحِ فرمانبردارت و از اولیای نزدیکت قرار بده؛ به مهربانی خودت ای رحم‎کننده‎ترین رحکم‎کنندگان.»
فایل صوتی دعای روز پنجم ماه رمضان
   


    کد صوت  دانلود    صوت اصلی                                     ",https://www.asriran.com/002nZs
833905,۱۴۰۱/۰۱/۱۸,اخبار سلامت,جدیدترین آمار مبتلایان و قربانیان کرونا در جهان,ایران با مجموع هفت میلیون و ۱۸۰ هزار و هشت مورد ابتلا و ۱۴۰ هزار و ۴۵۱ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.,"آمار مجموع مبتلایان به کووید-۱۹ در جهان تاکنون به ۴۹۵ میلیون و ۴۱۳ هزار و ۳۶۰ نفر رسیده، همچنین مرگ شش میلیون و ۱۹۱ هزار و ۴۹۵ نفر بر اثر این بیماری تأیید شده و ۴۳۰ میلیون و ۹۹۶ هزار و ۵۶۹ نفر از مبتلایان نیز تاکنون بهبود یافته‌اند.
به گزارش ایسنا، بر اساس آمارهای رسمیِ همه‌گیری کرونا، آمریکا با بیش از ۸۱.۹ میلیون مبتلا و بیش از یک میلیون قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳ میلیون مبتلا پس از آمریکا در رتبه دوم جهانی به لحاظ میزان ابتلا قرار گرفته است.
همچنین آمار مبتلایان به کووید-۱۹ در برزیل هم از ۳۰ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است.
برزیل در عین حال با بیش از ۶۶۰ هزار جان باخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود و پس از آن هند با بیش از ۵۲۱ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.
همچنین در اروپا، روسیه با گذشتن از آمار ۳۷۰ هزار قربانی، هم اکنون بالاترین رقم مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.
فرانسه همچنین با ثبت بیش از ۲۶.۳ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است.
جدول جهانی پاندمی کرونا
بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح امروز (پنجشنبه) به ترتیب به شرح زیر است:



#
نام کشور
مجموع مبتلایان
مجموع قربانیان


۱
ایالات متحده
۸۱,۹۵۰,۲۴۷
۱,۰۱۰,۵۳۷


۲
هند
۴۳,۰۳۱,۹۵۸
۵۲۱,۵۶۰


۳
برزیل
۳۰,۰۶۷,۲۴۹
۶۶۰,۷۸۲


۴
فرانسه
۲۶,۳۹۰,۴۷۱
۱۴۲,۹۱۲


۵
آلمان
۲۲,۱۶۴,۰۶۰
۱۳۱,۵۱۶


۶
انگلیس
۲۱,۴۶۱,۵۵۶
۱۶۹,۰۹۵


۷
روسیه
۱۷,۹۴۰,۷۶۵
۳۷۰,۶۰۲


۸
ایتالیا
۱۵,۰۳۵,۹۴۳
۱۶۰,۹۷۳


۹
ترکیه
۱۴,۹۲۹,۹۰۵
۹۸,۲۷۵


۱۰
کره جنوبی
۱۴,۷۷۸,۴۰۵
۱۸,۳۸۱



همچنین ایران با مجموع هفت میلیون و ۱۸۰ هزار و هشت مورد ابتلا و ۱۴۰ هزار و ۴۵۱ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.
بر اساس آمار فوق پس از ایالات متحده، هند و برزیل تاکنون در فرانسه، آلمان، انگلیس، روسیه، ایتالیا، ترکیه، کره جنوبی، اسپانیا، ویتنام، آرژانتین، هلند، ایران، ژاپن، کلمبیا، اندونزی، لهستان، مکزیک، اوکراین، استرالیا، مالزی، اسرائیل، اتریش، بلژیک، جمهوری چک، تایلند، آفریقای جنوبی، فیلیپین، پرتغال، پرو، کانادا، سوئیس، شیلی و یونان نیز بیش از سه میلیون مبتلا ثبت شده‌ است.
روند افزایش آمار ابتلا به بیماری کووید-۱۹ که تاکنون در ۲۲۶ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.                           ",https://www.asriran.com/003Uw5
833902,۱۴۰۱/۰۱/۱۸,اجتماعی ,صحبت‌های مادر کودک اوتیسمی که مورد هتاکی قرار گرفته بود (فیلم),همه می‌گفتند برای پیگیری موضوع چند ماه باید دوندگی کنم!,"کد ویدیو  دانلود    فیلم اصلی          
                           ",https://www.asriran.com/003Uw2
833903,۱۴۰۱/۰۱/۱۸,فرهنگی/هنری,"""شاهین مالت"" با ترجمه جدید در کتابفروشی‌ها",سام اسپید، کارآگاهی است که پرونده قتل دستیارش، مایلز آرچر را شخصا به عهده می‌گیرد؛ مایلز طی مأموریتی به‌ظاهر ساده کشته می‌شود و سام نمی‌داند قرار است در چه مخمصه‌ای بیفتد.,"«شاهین مالت» نوشته دشیل هَمت با ترجمه محمود گودرزی منتشر شده است.به گزارش ایسنا این رمان در ۲۸۰ صفحه با شمارگان ۱۰۰۰ نسخه و قیمت ۸۵ هزار تومان در نشر برج راهی بازار کتاب شده است. در نوشته پشت جلد کتاب می‌خوانیم: این مجسمه مرموز سیاه چیست که عده‌ای برای به‌دست‌آوردنش چنین تقلا می‌کنند؟ چرا حاضرند به آن سوی جهان سفر کنند، جان خود را به خطر اندازند یا آدم بکشند؟
 سام اسپید، کارآگاهی است که پرونده قتل دستیارش، مایلز آرچر را شخصا به عهده می‌گیرد؛ مایلز طی مأموریتی به‌ظاهر ساده کشته می‌شود و سام نمی‌داند قرار است در چه مخمصه‌ای بیفتد. برای مقابله با زنانِ فریبنده، پلیس، دادستان و گانگسترها و همه آن‌هایی که نمی‌گذارند شاهین مالت را به دست آورد، فقط خونسردی و بدبینی است که به کارش می‌آید. «شخصیت سام اسپید در رمان، بسیار تأثیرگذارتر از فیلمی است که ساخته‌اند؛ شخصیتی که می‌داند چطور بجنگد، چطور به سوژه نزدیک شود و چگونه صندوق‌ها و کشوها را بگشاید بی‌آنکه ردی از خود به جا بگذارد. هوشمندی و خونسردی‌اش باعث می‌شود مردی فراموش‌نشدنی از این رمان در خاطرتان بماند.»(باربارا شلیپر- منتقد ادبی)در معرفی دشیل همت نیز  عنوان شده است: ساموئل دشیل همت سال ۱۸۹۴ در جنوب مریلند به دنیا آمد. او در چهارده‌سالگی مدرسه را رها کرد. دشیل همت چندین سال از عمرش را صرف مشاغل متعدد کرد تا سرانجام در سن بیست‌ویک سالگی به آژانس پینکرتون پیوست و کارآگاه شد. این کار تخیلش را به کار انداخت. او بعدها ماجراهایی را که در آن آژانس پشت سر گذاشته بود، دست‌مایه‌ داستان‌های جنایی‌اش کرد؛ مثلا یک بار به دشیل جوان مأموریت دادند چرخ و فلکی را که دزدیده شده بود، پیدا کند. او در جنگ جهانی اول به ارتش آمریکا پیوست.وضعیت سلامت همت سبب شد بعد از جنگ دیگر نتواند به عنوان کارآگاه خصوصی به فعالیتش ادامه بدهد و پشت‌میزنشین شد.او درست در اوج محبوبیت سینمای نوآر سر از اتاق تهیه‌کنندگان سینما درآورد؛ سال ۱۹۲۴ با نوشتن «دختری با چشم‌های نقره‌ای» عملا دیگر یک نویسنده شد. بخت نویسندگی همت با نوشتن «شاهین مالت» گشوده شد. این رمان نخستین بار در سال ۱۹۲۹ به صورت پاورقی در مجله بلک مسک منتشر شد، اما همان‌طور که همت از قبل هم می‌دانست، این رمان دستاوردی کاملا متفاوت از همه کارهایی که تا آن‌ وقت انجام داده بود، داشت. همت که یک فعال چپ‌گرا و عضو حزب کمونیست آمریکا بود، اواخر ۱۹۴۰ نیز عضو فعال کنگره حقوق مدنی نیویورک شد.
او در سال ۱۹۵۱ بنا به رأی دادگاه به شش‌ماه زندان محکوم شد و مدعی‌العموم همه درآمدش از کتاب‌ها و فیلم‌هایش را ضبط کرد.
سال‌های آخر عمر دشیل همت در فقر و بیماری گذشت. او ۱۰ ژانویه ۱۹۶۱ بر اثر سرطان ریه از دنیا رفت و نتوانست اتوبیوگرافی‌اش را با عنوان «لاله» به پایان برساند.                           ",https://www.asriran.com/003Uw3
833900,۱۴۰۱/۰۱/۱۸,اجتماعی ,سقوط هولناک بیلبورد تبلیغاتی در اتوبان تهران کرج (فیلم),یک تابلوی تبلیغاتی عظیم در باند شمالی اتوبان تهران-کرج (نرسیده به پل کلاک) حین وزش باد سقوط کرد.,کد ویدیو  دانلود    فیلم اصلی                                     ,https://www.asriran.com/003Uw0
833901,۱۴۰۱/۰۱/۱۸,محیط زیست,وقوع رگبار و رعدوبرق در برخی مناطق کشور / ورود سامانه بارشی جدید از شنبه,اهواز با بیشینه ۳۶ گرم‌ترین استان کشور در روز جاری است، همچنین اردبیل با بیشینه ۱۴ و کمینه ۶ درجه سانتی‌گراد، خنک‌ترین استان کشور است.,"رئیس مرکز ملی پیش بینی و مدیریت بحران مخاطرات وضع هوا از ورود سامانه بارشی جدید به کشور از روز شنبه خبر داد.
صادق ضیائیان در گفت و گو با ایسنا در مورد وضعیت آب و هوایی کشور گفت: پیش بینی نقشه‌ها نشان می‌دهد که با ورود سامانه بارشی به کشور در روز پنجشنبه (۱۸ فروردین) در استان‌های آذربایجان شرقی و غربی، اردبیل، استان‌های ساحلی خزر، کردستان، زنجان، قزوین، البرز، تهران، سمنان و همدان و مرکزی و قم افزایش ابر، وزش باد شدید موقت و در برخی ساعات رگبار و رعدو برق پیش بینی می‌شود.
وی با بیان این که این وضعیت جمعه (۱۹ فروردین) در استان‌های آذربایجان غربی و شرقی، کردستان، خراسان شمالی، گلستان و شمال خراسان رضوی پیش بینی می‌شود، گفت: روز شنبه موج بارشی جدیدی وارد کشور شده و در مناطق شمال نواحی غربی و مرکزی خزر و استان‌های واقع در دامنه‌های جنوبی البرز و مرکزی بارش رخ خواهد داد و یکشنبه نیز در نوار شمالی کشور در برخی از ساعات رگبار و رعد و برق پیش بینی می‌شود.
وی با بیان این که دوشنبه (۲۲فروردین) جوی آرام در کشور خواهیم داشت، گفت: در روزهای ۵ شنبه تا شنبه (۱۸ تا ۲۰ فروردین) در قالب نقاط کشور در برخی ساعات وزش باد شدید می‌باشد و در روز ۵ شنبه (۱۸ فروردین) به سبب گرد و خاک موجود بر روی عراق و انتقال آن به کشور در استان‌های واقع در غرب و  جنوب غرب پدیده گردوخاک پیش بینی می شود و همچنین ۵ شنبه (امروز) در استان های ساحلی خزر و اردبیل کاهش محسوس دما و جمعه در این نواحی افزایش دما رخ خواهد داد.
وی با بیان اینکه اهواز با بیشینه ۳۶ گرم‌ترین استان کشور در روز جاری است، گفت: همچنین اردبیل با بیشینه ۱۴ و کمینه ۶ درجه سانتی‌گراد، خنک‌ترین استان کشور است.
وی در مورد وضعیت هوای تهران نیز با بیان اینکه برای امروز تهران بیشینه ۲۷ و کمینه ۱۵ درجه سانتی‌گراد پیش بینی می‌شود، گفت: هوای تهران به تدریج ابری همراه رگبار و رعد و برق و وزش باد شدید پیش بینی می‌شود.                           ",https://www.asriran.com/003Uw1
833897,۱۴۰۱/۰۱/۱۸,عمومی,نیما نامداری مدیرعامل کارنامه شد,,"«کارنامه»، یکی از شرکت‌های گروه هزاردستان نیما نامداری را به عنوان مدیرعامل خود معرفی کرد.
نیما نامداری، دانش‌آموخته دانشگاه‌های علم‌وصنعت و شهیدبهشتی است. او پیش از این بنیانگذار شرکت سرمایه‌گذاری بلوط، عضو هیئت‌مدیره‌ دیوار و مدیرعامل شرکت سرمایه‌گذاری جسورانه جوانه بوده است.
گفتنی است «کارنامه» شرکتی بیرون آمده از دل «دیوار» بوده و با تمرکز بر کارشناسی خودرو و همچنین ارائه سرویس‌های خرید سفارشی و فروش سفارشی خودرو، فعالیت خود را از زمستان سال ۱۳۹۸ آغاز کرده است.
پیش از این، شهرام شاهکار، مدیرعاملی کارنامه را به عهده داشت. با انتصاب نیما نامداری به مدیریت عامل کارنامه، شهرام شاهکار به عنوان عضو هیئت مدیره در این مجموعه حضور خواهد داشت.                           ",https://www.asriran.com/003Uvx
833899,۱۴۰۱/۰۱/۱۸,اجتماعی ,ویدئویی از ضارب روحانیون در حرم رضوی,ویدئوی از ضارب روحانیون در حرم رضوی که به وضوح تکفیری بودن این شخص در کلیپ مشهود است، را در ادامه ببینید. منبع: تسنیم,کد ویدیو  دانلود    فیلم اصلی                                     ,https://www.asriran.com/003Uvz
833898,۱۴۰۱/۰۱/۱۸,سیاست خارجی,طالبان حمله به طلاب را در مشهد محکوم کرد,طالبان: «این کار ربطی به افغان‌ها و افغانستان ندارد»,"سخنگوی طالبان حمله به سه طلبه روحانی در مشهد را محکوم و تاکید کرد این مساله ربطی به افغان ها و افغانستان ندارد.
به گزارش ایسنا، ذبیح الله مجاهد سخنگوی طالبان در پیامی با اشاره به حادثه اخیر در آستان قدس رضوی نوشت:
«‏امارت اسلامی حمله بر عبادتگاه و روحانیون در کشور ایران را محکوم می‌نماید.
«این کار ربطی به افغان‌ها و افغانستان ندارد».                           ",https://www.asriran.com/003Uvy
833896,۱۴۰۱/۰۱/۱۸,اقتصادی,دبیر کانون مرغداران: مرغ‌های بی‌خریدار، روی دست مرغداران مانده‌اند,اگر شرکت پشتیبانی امور دام به این موضوع ورود و اقدام به خرید این مرغ‌ها برای ذخایر کشور نکند فاجعه رخ خواهد داد.,"دبیر کانون مرغداران گوشتی گفت: با مازاد تولید مرغ گرم مواجهیم و این در حالیست که مرغ منجمد هم به بازار تزریق شده است؛ به همین جهت بازار دیگر کشش جذب مرغ‌های تولید شده را ندارد و مرغ‌ها بر روی دست مرغداران مانده است.
به گزارش ایسنا؛ پرویز فروغی با بیان اینکه مرغ در سالن‌های پرورش مرغ تلمبار شده است، گفت: اکثر مرغداران زمان تحویل مرغ‌هایشان رسیده ولی بازار کشش جذب آن را ندارد و خریداری نیست.
وی ادامه داد: با مازاد تولید مواجهیم و این در حالیست که مرغ منجمد هم وارد بازار شده و همین موضوع تقاضای مرغ گرم را کم کرده و مرغ‌ها روی دست مرغداران مانده است.
دبیرکانون مرغداران گوشتی اضافه کرد: تاخیر در ارسال و بارگیری نهاده‌های دامی هم همچنان به قوت خود باقی است.
فروغی تصریح کرد: اگر شرکت پشتیبانی امور دام به این موضوع ورود و اقدام به خرید این مرغ‌ها برای ذخایر کشور نکند فاجعه رخ خواهد داد.
وی با بیان اینکه بارها پیگیر این موضوع بودیم ولی به ما اعلام شد که ذخایر هم پر است و نیازی وجود ندارد، افزود: باید برای این موضوع فکری شود. درست است که بیش از نیاز کشور جوجه‌ریزی شده ولی تزریق مرغ منجمد به بازار نیز باعث شده که بازار اشباع شود و مردم نیز از مرغ‌های منجمد خریداری کنند.                           ",https://www.asriran.com/003Uvw
833895,۱۴۰۱/۰۱/۱۸,محیط زیست,هشدار زرد هواشناسی: وزش باد شدید در خراسان جنوبی,هشدار سطح زرد هواشناسی به معنای آگاهی و اقدام در صورت نیاز است و احتمال وجود خسارت یا خسارت نقطه‌ای وجود دارد.,"اداره کل هواشناسی خراسان جنوبی درباره فعالیت توده هوای ناپایدار به‌صورت وزش باد شدید تا خیلی شدید از امروز تا جمعه، هشدار سطح زرد صادر کرد.
کارشناس اداره کل هواشناسی خراسان جنوبی گفت: براساس الگوی نقشه‌ها، داده‌ها و تصاویر ماهواره‌ای هواشناختی، تقویت ناپایداری‌های جوی از امشب تا اواخر وقت فردا (جمعه) باعث وزش باد شدید و خیزش گرد و خاک به‌ویژه در مناطق غربی و شمال غربی استان خواهد شد.
سمیه لطفی روز پنجشنبه در گفت و گو با خبرنگار ایرنا افزود: این ناپایداری‌ها در ۲۴ ساعت آینده سبب کاهش دید افقی و کیفیت هوا می‌شود.
وی بیان کرد: دمای هوا امروز کاهش جزئی دارد اما برای جمعه کاهش نسبی دما را انتظار داریم.
دمای مرکز استان در شبانه‌روز گذشته بین ۱۲ و ۳۲ درجه سانتیگراد متغیر بود و در این مدت سربیشه با دمای هفت و دهسلم نهبندان با ۳۸ درجه به ترتیب خنک‌ترین و گرمترین نقاط استان بودند.
هشدار سطح زرد هواشناسی به معنای آگاهی و اقدام در صورت نیاز است و احتمال وجود خسارت یا خسارت نقطه‌ای وجود دارد.                           ",https://www.asriran.com/003Uvv
833892,۱۴۰۱/۰۱/۱۸,عمومی,کارت معافیت سربازی برای ایرانیان خارج از کشور با انجام طرح تحقیقاتی یک‌ساله در ایران,این طرح های تحقیقاتی نظام وظیفه تخصصی در قالب دوره یک ساله پسادکتری در دانشگاه های مطرح از قبیل صنعتی شریف، تبریز، تهران است تا افراد مشمول بتوانند سربازی یک ساله خود را انجام دهند و کارت پایان خدمت بگیرند.,"خدمت نظام وظیفه برای مشمولان سربازی همواره یک دغدغه بوده، حال با اجرای برنامه همکاری با متخصصان و کارآفرینان ایرانی خارج از کشور توسط معاونت علمی و فناوری ریاست جمهوری،‌ این امکان فراهم شده است تا این متخصصان با اجرای طرح تحقیقاتی کارت معافیت سربازی دریافت کنند.
به گزارش ایرنا، ‌خدمت وظیفه عمومی که به آن به‌طور عام خدمت سربازی یا سربازی اجباری نیز گفته می‌شود، معمولاً برای مردان ۱۷ تا ۱۸ ساله به مدتی که غالباً ۲ تا ۳ سال است اجرا می‌شود. سپری کردن دوران سربازی برای ایرانیان مشمول چه در داخل و خارج کشور اجباری است.
معاونت علمی و فناوری ریاست جمهوری در راستای نیل به اهداف بلند مدت چشم‌انداز علمی کشور و بهره‌گیری از ذخایر علمی و حرفه‌ای سرمایه انسانی خارج از کشور، برنامه همکاری با متخصصان و کارآفرینان ایرانی خارج از کشور را به منظور انتقال دانش، تجربه و ایده‌های فناورانه به داخل توسط مرکز تعاملات بین‌المللی علم و فناوری و با همکاری دانشگاه ها، پژوهشگاه ها، پارک‌های علم و فناوری، شرکت های فناور و مراکز رشد و نوآوری منتخب کشور اجرا کرد.
این برنامه در قالب حمایت از انجام طرح های تحقیقاتی و فناورانه همچون پسادکتری، فرصت مطالعاتی، استاد مدعو و معین، راه‌اندازی کسب و کارهای فناورانه، اشتغال در شرکت‌های فناور و برگزاری سخنرانی و کارگاه‌های تخصصی به ارتباط مؤثر متخصص و مراکز علمی و فناوری برگزیده کشور کمک می کند.
در اجرای این برنامه با مساعدت ستاد کل نیروهای مسلح، نظام وظیفه تخصصی را برای ایرانیان خارج از کشور در ۲ بخش طرح تحقیقاتی جایگزین خدمت در خارج از کشور و طرح تحقیقاتی جایگزین خدمت در داخل کشور  طراحی و از سال گذشته  اجرا شد. ‌
بسیاری از ایرانیان خارج از کشور از این طرح استقبال کرده اند به طوری که به گفته سورنا ستاری معاون علمی و فناوری رییس جمهور تاکنون برای ۱۰۰ نفر طرح نظام وظیفه تخصصی تعریف شده است.
وی در این خصوص به خبرنگار ایرنا گفت: نظام وظیفه تخصصی در خصوص ایرانیان خارج از کشور در حال اجرا است و برای آنها طرح تحقیقاتی تعریف می شود.
معاون علمی و فناوری رییس جمهور اظهار داشت:‌ در اجرای سربازی تخصصی برای ایرنیان خارج از کشور، سخت گیری ها برای تعریف طرح تحقیقاتی کمتر است، تا ۴۰۰ دانشگاه برتر کشور را برای انجام این طرح مدنظر قرار می دهیم، این افراد می توانند با حضور در داخل کشور در مدت حدود کمتر از ۲ سال به جای انجام نظام وظیفه، طرح تحقیقاتی اجرا کنند.
ستاری ادامه داد:‌ سربازی این افراد می تواند در شرکت های دانش بنیان، سازمان های دولتی یا اجرای یک طرح تحقیقاتی در بخشی از صنعت دفاعی کشور باشد.
وی همچنین گفت:‌  قطعا ما یک ظرفیت بسیار خوبی از متخصصان و محققان ایرانی داریم که در خارج از کشور زندگی یا تحصیل می کنند و در رفت وآمد به ایران هستند.
معاون علمی و فناوری رییس جمهور تصریح کرد: در پنج سال گذشته تلاش ما این بوده که مکانیزمی را طراحی و ایجاد کنیم که بتوانیم یک پل ارتباطی بین ایرانیان خارج از کشور و مراکز علم و فناوری در داخل باشیم.
علی حسینی معاون توسعه سرمایه انسانی بین الملل معاونت علمی و فناوری ریاست جمهوری هم در گفت و گو با خبرنگار گروه علم و آموزش ایرنادر خصوص نظام وظیفه تخصصی برای ایرانیان خارج از کشور گفت: برای افرادی که مشمول سربازی خارج از کشور و حتی غایبین سربازی درخارج از کشور با همکاری ستاد کل نیروی مسلح، طرح هایی برای طی کردن دوره  سربازی  تعریف می کنیم.
وی خاطرنشان کرد: این طرح های تحقیقاتی نظام وظیفه تخصصی در قالب دوره یک ساله پسادکتری در دانشگاه های مطرح از قبیل صنعتی شریف، تبریز، تهران است تا افراد مشمول بتوانند سربازی یک ساله خود را انجام دهند و کارت پایان خدمت بگیرند.
معاون توسعه سرمایه انسانی بین الملل معاونت علمی و فناوری ریاست جمهوری ادامه داد: حتی برای افرادی که خارج از کشورهستند و شغل دائم دارند با توجه به اینکه باید رزومه برجسته داشته باشند، اگر این امکان را داشته باشیم که طرحی را تعریف کنند، این افراد می توانند آن را کامل در خارج از کشور به عنوان خدمت نظام وظیفه انجام دهند.
حسینی یادآور شد: سال ۱۴۰۰ این کار را شروع کرده ایم و تاکنون توانستیم از ایرانیانی که در خارج از کشور هستند برای حدود ۱۰۰ نفر طرح تحقیقاتی سربازی تعریف کنیم، این افراد از سربازی با انجام پروژه تخصصی با دانشگاه ها معاف می شوند.
                            ",https://www.asriran.com/003Uvs
833891,۱۴۰۱/۰۱/۱۸,اقتصادی,نرخ رسمی ۲۴ ارز کاهشی شد,امروز دینار کویت ۱۳۷ هزار و ۷۳۹ ریال، یکصد روپیه پاکستان ۲۲ هزار ۵۴۰ ریال، یکصد ین ژاپن ۳۳ هزار ۹۵۲ ریال، دلار هنگ‌کنگ پنج‌هزار و ۳۵۹ ریال و ریال عمان ۱۰۹ هزار و ۲۳۵ ریال تعیین قیمت شد.,"بانک مرکزی در گزارشی نرخ رسمی ۴۶ ارز را برای امروز (پنجشنبه، ۱۸ فروردین‌ماه) اعلام کرد که بر اساس آن نرخ رسمی ۲۴ ارز کاهش و ۱۴ ارز افزایش یافت. نرخ رسمی هشت ارز نیز ثابت ماند.
به گزارش ایرنا از بانک مرکزی، امروز هر دلار آمریکا ۴۲‌ هزار ریال، پوند انگلیس ۵۴ هزار و ۹۴۲ ریال و یورو ۴۵ هزار و ۸۲۷ ریال ارزش‌گذاری شد.
برپایه این گزارش، هر فرانک سوئیس امروز ۴۵ هزار و ۳۹ ریال، کرون سوئد چهار هزار و ۴۴۹ ریال، کرون نروژ چهار هزار و ۷۹۰ ریال، کرون دانمارک ۶ هزار و ۱۶۲ ریال، روپیه هند ۵۵۴ ریال، درهم امارات متحده عربی ۱۱ هزار و ۴۳۷ ریال قیمت‌گذاری شد.
همچنین امروز دینار کویت ۱۳۷ هزار و ۷۳۹ ریال، یکصد روپیه پاکستان ۲۲ هزار ۵۴۰ ریال، یکصد ین ژاپن ۳۳ هزار ۹۵۲ ریال، دلار هنگ‌کنگ پنج‌هزار و ۳۵۹ ریال و ریال عمان ۱۰۹ هزار و ۲۳۵ ریال تعیین قیمت شد.
هر دلار کانادا نیز ۳۳ هزار و ۵۹۸ ریال، دلار نیوزیلند ۲۹ هزار و ۱۲۴ ریال، راند آفریقای‌جنوبی ۲‌هزار و ۸۶۸ ریال، لیر ترکیه ۲هزار و ۸۵۰ ریال، روبل روسیه ۵۱۲ ریال، ریال قطر ۱۱ هزار و ۵۳۹ ریال، یکصد دینار عراق ۲ هزار و ۸۷۹ ریال و لیر سوریه ۱۷ ریال قیمت‌گذاری شد.
قیمت دلار استرالیا امروز ۳۱ هزار و ۶۸۰ ریال، ریال سعودی ۱۱ هزار و ۲۰۱ ریال، دینار بحرین ۱۱۱ هزار و ۷۰۳ ریال، دلار سنگاپور ۳۰ هزار و ۹۰۰ ریال، یکصد تاکای بنگلادش ۴۸ هزار و ۹۷۲ ریال، ۱۰ روپیه سریلانکا یک هزار و ۴۰۱ ریال، کیات میانمار ۲۴ ریال، یکصد روپیه نپال ۳۴ هزار و ۵۵۵ ریال، یکصد درام ارمنستان هشت هزار و ۷۹۰ ریال و دینار لیبی ۸ هزار و ۹۸۹ ریال تعیین شد.
امروز در تابلوی بانک مرکزی هر یوان چین ۶ هزار و ۶۰۴ ریال، یکصد بات تایلند ۱۲۵ هزار و ۶۵ ریال، رینگیت مالزی ۹ هزار و ۹۶۵ ریال، یک‌هزار وون کره‌جنوبی ۳۴ هزار و ۴۸۹ ریال، دینار اردن ۵۹ هزار و ۲۳۹ ریال، یکصد تنگه قزاقستان ۹ هزار و ۳۲ ریال، هر لاری گرجستان ۱۳ هزار و ۶۳۸ ریال، یک‌هزار روپیه اندونزی ۲‌هزار و ۹۲۱ ریال، افغانی افغانستان ۴۷۷ ریال، روبل جدید بلاروس ۱۲ هزار و ۸۹۲ ریال، منات جمهوری آذربایجان ۲۴ هزار و ۷۲۱ ریال، یکصد پزوی فیلیپین ۸۱ هزار و ۷۴۱ ریال، سامانی تاجیکستان سه‌هزار و ۳۵۸ ریال و منات جدید ترکمنستان ۱۲هزار و ۲۰ ریال قیمت خورد.
                            ",https://www.asriran.com/003Uvr
833890,۱۴۰۱/۰۱/۱۸,علمی,"هورمون ""عشق"" با شیرها چه می‌کند؟",هورمون اکسی‌توسین در پستانداران ماده اصلی در تقویت روابط اجتماعی است.,"گروهی از محققان دانشگاه مینه‌سوتا آمریکا در مطالعه‌ای با استفاده از اسپری کردن هورمون اکسی‌توسین (هورمون عشق یا محبت) به بینی شیرها موجب تغییر رفتار آنها، برخورد دوستانه‌تر با شیرهای آشنا و غرش کمتر نسبت به غریبه‌ها شدند.به گزارش ایرنا از پایگاه اطلاع‌رسانی فیز، یافته تحقیقات چندساله دانشمندانی که هورمون اکسی‌توسین به بینی شیرها اسپری می‌کردند، نشان داد شیرها بعد از آن نسبت به شیرهای آشنا رفتار دوستانه‌تری درپیش می‌گیرند و کمتر در برابر غریبه‌ها غرش می کنند.نتایج این مطالعه که گزارشی از آن در نشریه آی.ساینس منتشر شده است، برای تلاش‌ها در راستای حفاظت از محیط زیست و تنوع زیستی بسیار مفید است؛ چرا که گله‌های ناشناخته شیرها مجبور هستند به دلیل گسترش مناطق شهری در مناطق حفاظت‌شده با هم زندگی کنند.جسیکا بوکهارات محقق ارشد این مطالعه و متخصص علوم اعصاب می‌گوید: من همیشه عاشق شیرها بودم ولی اکنون دیگر از مطالعه مغز حیوانات در آزمایشگاه خسته شدم و می‌خواستم آنها را در زندگی واقعی بررسی کنم. به همین دلیل اقدام به تولید این اسپری کردیم.وی ادامه داد: گربه‌سانان به طور کلی به استقلال معروف هستند اما شیرها از این قاعده پیروی نمی کنند، به طور جمعی و در گله زندگی می‌کنند و برای کسب مناطقی از صحرای ساوانا آفریقا مبارزه کرده و آن را به دست می‌آورند.
این نوع از رفتار نشان می‌دهد شیرها بر خلاف پلنگ‌ها و یوزپلنگ‌های آفریقا، از نظر زیستی در برخی موقعیت ها به صورت اجتماعی عمل می‌کنند که آنها را به گونه ای جذاب برای آزمایش با مداخله اکسی‌توسین تبدیل می کند. هورمون اکسی‌توسین در پستانداران ماده اصلی در تقویت روابط اجتماعی است.
این هورمون که گاهی ""اکسیر محبت"" هم خوانده می‌شود، در مغز مادر هنگامی که به چشمان فرزند نوزادش می‌نگرد، ترشح می شود و احساسات شادی و رفاه را پدید می‌آورد؛ ضمن اینکه باعث می‌شود نوزاد به آغوش مادر نزدیک شود.  بعد از انجام تحقیقات روی شیرهای مورد مطالعه، ۲۳ قلاده شیر نسبت به شیرهای دیگر در محیط پیرامونی خود آرام تر بودند و در برابر صدای ضبط شده غرش‌های شیرهای دیگر ناشناس غرش نمی‌کردند.  یافته های این مطالعه می تواند شرایط را طوری فراهم کند تا شیرهایی که همدیگر را نمی‌شناسند، در موقعیت های مختلف کمک کنند مانند شیرهایی که در باغ وحش هستند.
همچنین می‌تواند به شیرهایی که به حیات وحش بازگردانده می‌شوند، کمک کند تا بهتر با محیط اجتماعی جدید خود سازگار شوند، کمتر بترسند و روابط بهتری برقرار کنند.همچنین در شرایطی که شهرها در آفریقا در حال گسترش هستند و به مناطق متعلق به شیرها تعرض می شود، محیط بانان مجبور هستند گربه‌سانان را به مناطق حفاظت شده‌ای منتقل کنند که گله های ناشناخته باید با هم در آن مناطق زندگی کنند؛ در چنین شرایطی اکسی‌توسین می تواند از بروز رویارویی و درگیری آنها با یکدیگر جلوگیری کند.                            ",https://www.asriran.com/003Uvq
833889,۱۴۰۱/۰۱/۱۸,بین الملل,یمن/انتقال قدرت منصور هادی به شورای رهبری ریاست جمهوری,شورای رهبری ریاست جمهوری اداره سیاسی، نظامی و امنیتی کشور طی مرحله انتقالی را برعهده دارد.,"رئیس جمهور مستعفی یمن حکمی را مبنی بر انتقال قدرت به شورای رهبری ریاست جمهوری صادر کرد.به گزارش ایسنا، به نقل از روسیا الیوم، عبد ربه منصور هادی، رئیس جمهور مستعفی و فراری یمن علت این تصمیم را ""تکمیل اجرای ماموریت‌های مرحله انتقالی"" عنوان کرده است.وی گفت که تمام اختیارات خود را بر اساس قانون اساسی و ابتکارعمل کشورهای عربی حوزه خلیج فارس، به این شورا واگذار کرده است.در این حکم آمده است، شورای رهبری علاوه بر اختیارات او، تمام اختیارات معاون رئیس جمهور را در بر می‌گیرد. همزمان، هادی در تصمیمی جداگانه از برکناری معاونش علی محسن الاحمر از منصبش خبر داد.طبق این حکم، شورای رهبری ریاست جمهوری به ریاست رشاد محمد العلیمی بوده و هفت عضو به نام‌های سلطان علی العرادة،  طارق محمد صالح،  عبد الرحمن أبو زرعة،  عبدالله العلیمی باوزیر،  عثمان حسین مجلی،  عیدروس قاسم الزبیدی و فرج سالمین البحسنی دارد.شورای رهبری ریاست جمهوری اداره سیاسی، نظامی و امنیتی کشور طی مرحله انتقالی را برعهده دارد.اختیارات رئیس شورای رهبری ریاست جمهوری شامل فرماندهی ارشد نیروهای مسلح، نمایندگی یمن در داخل و خارج، تعیین استانداران و مدیران امنیتی و قضات دادگاه عالی و رئیس بانک مرکزی بعد از رایزنی با نخست وزیر می‌شود تا پس از آن درمورد اسامی با اعضای شورای رهبری ریاست جمهوری توافق شود.                           ",https://www.asriran.com/003Uvp
833888,۱۴۰۱/۰۱/۱۸,سیاست خارجی,نظر متفاوت وزرات خارجه آمریکا درباره مذاکرات وین (فیلم),وزير امور خارجه آمريكا: به مذاكرات وين خوش بين نيستم و در نقطه توافق قرار نداريم.,کد ویدیو  دانلود    فیلم اصلی                                     ,https://www.asriran.com/003Uvo
833887,۱۴۰۱/۰۱/۱۸,ورزشی,فردیناند: بنزما بهترین مهاجم نوک جهان است,او اکنون از سایه رونالدو خارج شده است و در ۳۴ سالگی از بهترین های فوتبال جهان است.,"مدافع سابق منچستر یونایتدبه ستایش از کریم بنزما پرداخت و او را بهترین مهاجم نوک جهان دانست.به گزارش ایسنا و به نقل از میرر، کریم بنزما بار دیگر شایستگی‌های خود را نشان داد و توانست در دیدار برابر چلسی هت تریک کند تا رئال با نتیجه سه بر یک در استمفوردبریج به پیروزی دست پیدا کند.ریو فردیناند در ستایش از بنزما گفت: بنزما در فصل جاری نمایش خیره کننده داشته است. او رئال را صدرنشین لالیگا کرده است و در لیگ قهرمانان اروپا هم یک تنه باعث درخشش رئال شده است.او ادامه داد: به نظرم بنزما بهترین مهاجم نوک حال حاضر فوتبال جهان است. وقتی کریستیانو رونالدو در رئال بود بنزما مهاجم دوم بود.
او اکنون از سایه رونالدو خارج شده است و در ۳۴ سالگی از بهترین های فوتبال جهان است.
بنزما هم گل می زند و هم در روند بازی نقش دارد. او در اوج به سر می‌برد.                           ",https://www.asriran.com/003Uvn
833886,۱۴۰۱/۰۱/۱۸,ورزشی,موافقت کنفدراسیون فوتبال آسیا با تغییر ساختار لیگ قهرمانان,اگر می‌خواهیم که با رقابت‌های بزرگ مشابه مثل لیگ قهرمانان اروپا برابری داشته باشیم باید به آنچه که آنها رسیدند، ما نیز برسیم. باید سطح لیگ قهرمانان آسیا را بالا برد و باید از همین اکنون شروع کرد.,"رئیس کنفدراسیون فوتبال آسیا از موافقت خود با تغییرات در لیگ قهرمانان آسیا گفت.

به گزارش ایسنا و به نقل از الریاضیه، فصل جدید لیگ قهرمانان آسیا از امروز آغاز خواهد شد.
شیخ سلمان، رئیس کنفدراسیون فوتبال آسیا به حمایت از تغییرات در لیگ قهرمانان آسیا پرداخت و گفت: باید ساختار این رقابت ها تغییر کند. من با زیاد شدن سهمیه بازیکنان خارجی در لیگ قهرمانان آسیا موافق هستم چرا که این باعث غنی‌تر شدن این رقابت‌ها می‌شود و انگیزه‌ها را برای حضور بیشتر می‌کند.
او ادامه داد: اگر می‌خواهیم که با رقابت‌های بزرگ مشابه مثل لیگ قهرمانان اروپا برابری داشته باشیم باید به آنچه که آنها رسیدند، ما نیز برسیم. باید سطح لیگ قهرمانان آسیا را بالا برد و باید از همین اکنون شروع کرد.
                           ",https://www.asriran.com/003Uvm
833628,۱۴۰۱/۰۱/۱۸,اقتصادی,صحنه آهسته جالب از تست تصادف جدیدترین شاسی بلند نیسان(+فیلم و عکس),آریا جدیدترین محصول نیسان است که مجموعه ای از تست های تصادف را پشت سر گذاشته و ویدئویی صحنه آهسته از آنها منتشر شده است.,"عصر ایران - تست های تصادف بخشی از چرخه زندگی یک خودرو محسوب می شود. پیش از آن که خودروها راهی بازار شوند، ابتدا از بین می روند تا از مقاومت و ایمنی آنها در هر نوع تصادفی اطمینان حاصل شود.
  

    کد ویدیو  دانلود    فیلم اصلی          
آریا جدیدترین محصول نیسان است که مجموعه ای از تست های تصادف را پشت سر گذاشته و ویدئویی صحنه آهسته از آنها منتشر شده است.
در این ویدئو به خوبی مشخص می شود که بدنه نیسان آریا چگونه ضربات وارده را جذب کرده و کیسه های هوا به موقع باز شده و جان آدمک های تست تصادف را نجات می دهند!

جدا از تصادف از جلو، بغل و عقب، نیسان در این ویدئو نشان داده است که خودرو آریا چگونه به تصادفاتی که شامل عابران پیاده می شود، واکنش نشان می دهد. این آزمایش ها که توسط گروه ارزیابی ایمنی پَسیو نیسان انجام شده اند، این امکان را برای شرکت فراهم می کنند تا نیروی ضربه ای که به بدنه و اجزا ساختاری خودرو وارد می شود را اندازه‌گیری کند. با کمک حسگرهای متعدد، آثار ضربات روی راننده و سرنشینان اندازه‌گیری می شود.

به گفته جین تانابه از گروه ارزیابی ایمنی پَسیو نیسان، بیش از 100 نقطه داده روی خودرو آریا ارزیابی می شود. از آنجایی که این خودرو در بازارهای بسیاری به فروش خواهد رسید، بیش از 400 تست از مراحل اولیه توسعه تا مدل آماده برای عرضه به بازار انجام شده است.
قیمت پایه نیسان آریا در بازار آمریکا 45950 دلار در نظر گرفته شده است. این دومین مدل الکتریکی نیسان پس از خودرو هاچ‌بک لیف محسوب می شود.                           ",https://www.asriran.com/003Urc
833885,۱۴۰۱/۰۱/۱۸,سیاست خارجی,آمریکا و تروئیکای اروپا: برای سناریوهای دیگر در قبال مسئله هسته‌ای ایران آماده‌ایم,آن‌ها توافق داشتند، راهکاری دیپلماتیک که موجب بازگشتی دوجانبه به اجرایی کردن کامل برجام شود، بهترین نتیجه است اما همچنین مطرح کردند که ما در صورت لزوم، آماده سناریوهای دیگر نیز هستیم.,"وزارت امور خارجه آمریکا در بیانیه‌ای به محورهای برجامی دیدار و رایزنی وزیر امور خارجه این کشور با وزرای امور خارجه کشورهای اروپایی عضو توافق هسته‌ای اشاره کرد.به گزارش ایسنا، وبگاه وزارت امور خارجه آمریکا با انتشار بیانیه‌ای اعلام کرد، آنتونی بلینکن وزیر امور خارجه این کشور که به تازگی به بروکسل سفر کرده است، با وزرای امور خارجه فرانسه، آلمان و انگلیس، سه کشور اروپایی عضو توافق هسته‌ای دیدار کرده و در بخشی از رایزنی‌هایشان به موضوع برنامه هسته‌ای ایران و توافق هسته‌ای[برجام] پرداختند. در این بیانیه آمده است: وزیر امور خارجه بلینکن با همتایان خود در تروئیکای اروپا (آلمان، فرانسه و انگلیس) دیدار کرد تا درباره تصمیم مشترکمان مبنی بر اطمینان‌یابی از این که ایران هیچ گاه به یک سلاح هسته‌ای دست پیدا نکند، گفت‌وگو  کنند.
آن‌ها توافق داشتند، راهکاری دیپلماتیک که موجب بازگشتی دوجانبه به اجرایی کردن کامل برجام شود، بهترین نتیجه است اما همچنین مطرح کردند که ما در صورت لزوم، آماده سناریوهای دیگر نیز هستیم.دیدار و رایزنی بلینکن با وزرای امور خارجه کشورهای اروپایی عضو برجام در پی این انجام شده است که مذاکرات وین در راستای احیای توافق هسته‌ای، توافقی که ایران در ازای لغو تحریم‌های آن برنامه هسته‌ای‌اش محدودتر می‌کرد، در پی برخی تحولات اخیر در مناسبات سیاسی بین‌المللی با روسیه به اوکراین، اعمال تحریم‌های متعدد واشنگتن علیه روسیه و کشمکش‌های تهران-واشنگتن بر سر برخی مسائل باقی مانده در مذاکرات، اخیرا تا اطلاع ثانوی متوقف شد.
                           ",https://www.asriran.com/003Uvl
833884,۱۴۰۱/۰۱/۱۸,محیط زیست,خطر بیابانی شدن ایران را تهدید می کند,مدیریت مبتنی بر مشارکت جوامع محلی با کاربری‌های متجانس مانند اکوتوریسم بیابانی، پرورش شتر، نیروگاه‌های بادی وخورشیدی می‌توانند از راهکارهای مدیریت بیابان‌زایی باشند.,"کشور ایران با قرارگیری در اقلیم خشک و نیمه خشک، همواره در خطر بیابانی شدن قرار داشته و در دهه‌های اخیر تغییرات اقلیمی و فعالیت‌های انسانی بیابانی شدن ایران را تسریع کرده است.
به گزارش ایسنا، کشور ایران به علت اقلیم خشک و نیمه خشکی که دارد، همواره در معرض مشکلات مربوط به کم آبی، خشکسالی و بیابان زایی قرار دارد.
تغییرات اقلیمی به عنوان چالشی جهانی و در کنار آن فعالیت‌های انسانی و  برخی تصمیم‌های مدیریتی در داخل کشور سبب شده تا معدود پهنه‌های سبزرنگ باقی مانده در ایران نیز جای خود را به رنگ خشک بیابان بدهند.
در ادامه به ۱۴ نکته درباره بیابان‌زایی اشاره می‌کنیم:
* بیابان‌زایی نوعی تخریب زمین است که در پی آن منطقه به زمینی خشک و لم یزرع تبدیل می‌شود.* معمولاً چنین منطقه‌ای آب، پوشش گیاهی و حیات وحش‌ خود را از دست می‌دهد.*اگر مناطق دارای جریانات سطحی مانند تالاب‌ها و دریاچه‌ها به‌دلیل استفاده از منابع آبی دچار کاهش سطح آبی شوند، تبدیل به مناطق بیابانی خواهند شد.*براساس اطلس مناطق بیابانی نیز بیش از ۸۸ درصد از کشور می‌تواند تحت تاثیر بیابان‌زایی قرار گیرد.* طی دهه اخیر حدود یک میلیون هکتار کانون گرد و غبار فعال به آمار بیابان‌های کشور افزود شده است.*اعمال سیاست‌های نادرست در زمینه مدیریت منابع آب و کشاورزی و تغییر اقلیم و دخالت‌های انسانی از اصلی‌ءترین علل بیابان‌زایی هستند.* در سال‌هایی که با خشکسالی مواجه هستیم، وسعت بیابان‌های کشور به‌دلیل عدم رویش کافی پوشش گیاهی افزایش می‌یابد.*اگر گسترش سدسازی‌ها، افزایش سطح زیر کشت و عدم مدیریت آب در کشور ادامه پیدا کند، در آینده‌ای نزدیک دشت‌های بزرگ و تولیدی کشور به علت بیابان‌زایی از چرخه خارج خواهند شد.*وابستگی شدید دامداران به مرتع و سدسازی بدون توجه به مدیریت آب از دیگر عوامل بیابان‌زایی است.*بیابان‌زایی و کاهش مساحت بافت جنگلی به‌طور مستقیم سبب تولید ریزگرد می‌شود.*روز جهانی مبارزه با بیابان‌زایی و خشکسالی هر سال هفدهم ژوئن، به منظور ارتقای آگاهی عمومی از تلاش‌های بین‌المللی برای مبارزه با بیابان‌زایی برگزار می‌شود.*مدیریت مبتنی بر مشارکت جوامع محلی با کاربری‌های متجانس مانند اکوتوریسم بیابانی، پرورش شتر، نیروگاه‌های بادی وخورشیدی می‌توانند از راهکارهای مدیریت بیابان‌زایی باشند.*کاهش چرای دام در مراتع حساس و کم‌پوشش و فرهنگ‌سازی در جهت کاهش فشار بر اراضی حساس و کم بارش و دارای اقلیم خشک و شکننده در میان آحاد جامعه نیز از دیگر راهکارهای مقابله با پدیده بیابان‌زایی است.*استفاده از ظرفیت اشتغال‌زایی در بیابان‌ها می‌تواند از بهره‌برداری‌های بیش از حد - که منجر به بیابان‌زایی می‌شود جلوگیری کند.                           ",https://www.asriran.com/003Uvk
833883,۱۴۰۱/۰۱/۱۸,ورزشی,آغاز دومین اردوی تیم ملی والیبال زنان با مربی ایتالیایی,بازی‌های کشورهای اسلامی، جام ملت‌ها و بازی‌های آسیایی را پیش رو داریم. باید نتیجه خوبی در کشورهای اسلامی بگیریم تا حضورمان در هانگژو ۱۰۰ درصد شود.,"ملی‌پوش والیبال زنان در مورد تفاوت مربی ایتالیایی تیم ملی والیبال زنان با مربیان داخلی گفت: سبک آله متفاوت‌تر است و سیستم اروپایی و ایتالیایی دارد.

به گزارش ایسنا، دومین اردوی تیم ملی والیبال زنان زیر نظر الکساندرا کمپدلی مربی ایتالیایی از ۱۸ فروردین ماه آغاز می‌شود.
شبنم علیخانی در مورد وضعیت اردوهای تیم ملی به ایسنا گفت: اردوی خوب چهار روزه‌ای بعد از لیگ داشتیم که بازیکنان و مربیان با هم آشنا شدیم. بعد از عید هم اولین اردو را با حضور همه بازیکنان شروع کردیم که به صورت منظم در دو نوبت صبح و بعد از ظهر انجام شد. آله گروه‌بندی‌هایی انجام داده و تعداد کمی بازیکن در هر گروه قرار گرفته است. این باعث می‌شود بازیکنان بیشتر تمرین کنند و تمرینات با تکرار بیشتری انجام شود.
او افزود: تمرینات متعددی داریم و اگر نقطه ضعف‌هایی وجود داشته باشد، راه‌حل نشان می‌دهد و روی آن کار می‌کنیم. در کل از شرایط اردوها راضی هستیم. از نظر شخصی هم به دلیل آسیب دیدگی، قدری بدنم آماده نبود اما در اردوی آخر خودم را رساندم و خوشبختانه شرایط خوبی دارم.  
ملی‌پوش والیبال زنان در مورد تفاوت سبک تمرینی آله با سرمربیان ایرانی تیم ملی گفت: این چیزی که هستیم به خاطر وجود مربیان ایرانی است اما سبک آله متفاوت‌تر است و سیستم اروپایی و ایتالیایی دارد. یکسری ایرادها و تکنیک‌ها در هر فردی وجود دارد که آله فعلا روی آنها کار می‌کند تا رفع کنیم و کم اشتباه‌ کار کنیم. ابتدای راه هستیم و هنوز صحبت در مورد این تفاوت‌ها زود است اما شخصا بالای پنج، شش تفاوت نسبت با سال‌هایی که در تیم ملی بودم، دیده‌ام.  
او به مسابقات پیش روی تیم ملی اشاره و بیان کرد: بازی‌های کشورهای اسلامی، جام ملت‌ها و بازی‌های آسیایی را پیش رو داریم. باید نتیجه خوبی در کشورهای اسلامی بگیریم تا حضورمان در هانگژو ۱۰۰ درصد شود.
روند تمریناتمان خوب است و به سمت عالی می‌رویم. با یک مربی با دانش و به‌روز طرف هستیم، مطمئنم خیلی تغییر و تحولات به وجود می‌آید و خیلی امیدوارم که امسال نتیجه خوبی بگیریم.
علیخانی در پایان گفت: از آقای داورزنی و خانم محمدیان به خاطر فرصتی که در اختیار بازیکنان قرار داده‌اند تا با مربی خارجی کار کنیم، تشکر می‌کنم.
اصلا نمی‌خواهم مربیان ایرانی را زیر سوال ببرم اما وقتی قدمی برمی‌داریم گویای این است که همه می‌خواهند پیشرفت کنیم و به جایگاه واقعی‌مان برسیم.
قدردان هستیم و امیدوارم بتوانیم با انجام اردوهای منظم و یادگیری تکنیک‌ها و تاکتیک‌های بهتر نتیجه‌ای که در خور والیبال ایران است را کسب کنیم.
                           ",https://www.asriran.com/003Uvj
833882,۱۴۰۱/۰۱/۱۸,سلامت,"۵ توصیه غذایی به مناسبت ""روز جهانی بهداشت""",در این مقاله برای کاربردی‌تر شدن مطلب به چند نکته مفید اشاره شده که به ایجاد عادات غذایی سالم کمک می کنند,"هر ساله در تاریخ هفت آوریل ""روز جهانی بهداشت"" گرامی داشته می‌شود.

به گزارش ایسنا، هفت آوریل همچنین تاریخ سالگرد تأسیس سازمان جهانی بهداشت (WHO) در سال ۱۹۴۸ میلادی است و امسال این سازمان توجه جهانی را به ""اقدامات فوری مورد نیاز برای حفظ سلامت انسان و کره زمین و ترویج جنبشی برای ایجاد جوامع متمرکز بر رفاه""، جلب کرده است.
در راستای حفظ سلامت، یکی از نکات مهمی که همیشه مورد توجه است و بر آن تاکید می‌شود، داشتن یک رژیم غذایی سالم و مغذی است. رژیم غذایی خوب، طیف گسترده‌ای از میوه‌ها و سبزیجات را شامل شده و فواید زیادی برای سلامتی دارد. با این حال، گاهی اوقات ایجاد تغییرات قابل توجه در رژیم غذایی افراد می تواند طاقت فرسا به نظر برسد به خصوص زمانی که اطلاعات زیادی در مورد رژیم های غذایی مختلف و غذاهایی که فرد باید مصرف کند، وجود دارد.
به گزارش ""هندوستان تایمز""، در این مقاله برای کاربردی‌تر شدن مطلب به چند نکته مفید اشاره شده که به ایجاد عادات غذایی سالم کمک می کنند و عبارتند از:
* سرعت غذا خوردن خود را کاهش دهید و از غذای خود لذت ببرید.
صرف زمان کافی برای غذا خوردن، نکته‌ای ضروری است زیرا غذا خوردن با آرامش مستقیماً بر حجم غذایی که شخص می خورد و در نتیجه روی وزن او، تأثیر می گذارد. مطالعات نشان می‌دهد که غذا خوردن با سرعت، موجب مصرف حجم بیشتری از غذا در زمانی کوتاه شده و در نتیجه منجر به افزایش وزن می شود.
* مصرف پروتئین خود را افزایش دهید.
منابع پروتئینی سرشار از درشت‌مغذی‌ها هستند و مصرف آن می‌تواند به فرد کمک کند تا توده عضلانی خود را حفظ کند و تعداد کالری‌های سوزانده شده در روز را کمی افزایش دهد. علاوه بر این، پروتئین‌ها به کاهش وزن نیز کمک می‌کنند.
* غذاها را در خانه طبخ کنید.
پختن غذاها در خانه نه تنها برای سلامتی افراد مفید است بلکه غذاهای خانگی بسیار ارزان تر از غذاهایی هستند که آماده از بیرون تهیه می شوند.
* از نظر بدنی فعال تر باشید.
تغذیه خوب و ورزش را فراموش نکنید. ورزش کردن خلق و خوی افراد را بهبود می بخشد و احساس افسردگی، اضطراب و استرس را کاهش می دهد. صرفا لازم نیست که افراد در باشگاه ورزش کنند، می توان فعالیت های دیگری مانند یوگا، انجام کارهای خانه، پیاده روی روزانه و بازی با کودکان را به منظور تحرک و فعالیت بیشتر بدنی انجام داد.
* پختن غذاها با استفاده از روغن های سالم
روغن‌های گیاهی و دانه‌های ""بسیار فرآوری‌شده"" از جمله روغن‌های سویا، آفتابگردان و کانولا در چند دهه گذشته به یکی از مواد اصلی در سبد غذایی خانواده‌ها تبدیل شده‌اند. مشکل این روغن ها این است که دارای اسیدهای چرب امگا ۶ هستند اما مقدار امگا ۳ مفید برای قلب در آنها کم است. برخی از مطالعات نشان داده اند که افزایش نسبت امگا ۶ به امگا ۳ در این روغن‌ها می تواند منجر به التهاب شود و با بروز بیماری های مزمن مانند بیماری قلبی، سرطان، پوکی استخوان و اختلالات خود ایمنی مرتبط باشد و بنابراین مطمئن شوید که جایگزین های سالم تری را انتخاب می کنید. مثلا روغن‌های ""فرابکرِ"" زیتون، آووکادو یا نارگیل را به رژیم غذایی روزانه خود اضافه کنید.
                           ",https://www.asriran.com/003Uvi
833881,۱۴۰۱/۰۱/۱۸,عمومی,ساعت کار مراکز شماره‌گذاری و تعویض پلاک در ماه رمضان,در روزهای پنجشنبه فعالیت مراکز از ساعت ۷ صبح آغاز شده و تا ساعت ۱۲ ادامه خواهد داشت. ضمن اینکه در ایام تعطیل رسمی هم مراکز شماره گذاری و تعویض پلاک تعطیل است.,"رییس مرکز شماره گذاری و تعویض پلاک پلیس راهنمایی و رانندگی ساعات کاری مراکز شماره‌گذاری و تعویض پلاک در ایام ماه مبارک رمضان را تشریح کرد.

سرهنگ علی محمدی در گفت‌وگو با ایسنا، درباره ساعات کاری مراکز شماره‌گذاری و تعویض پلاک در ایام ماه رمضان گفت: ساعات کاری مراکز شماره‌گذاری و تعویض پلاک پلیس راهنمایی و رانندگی در ایام ماه مبارک رمضان تغییری نکرده است و بر این اساس در روزهای عادی هفته فعالیت این مراکز از ساعت ۷ صبح آغاز شده و تا ساعت ۱۴ ادامه خواهد داشت.
به گفته وی، در روزهای پایانی سال ۱۴۰۰ ساعت کاری مراکز شماره‌گذاری و تعویض پلاک افزایش یافته بود.
محمدی ادامه داد:‌ در روزهای پنجشنبه فعالیت مراکز از ساعت ۷ صبح آغاز شده و تا ساعت ۱۲ ادامه خواهد داشت. ضمن اینکه در ایام تعطیل رسمی هم مراکز شماره گذاری و تعویض پلاک تعطیل است.
رییس مرکز شماره گذاری و تعویض پلاک پلیس راهنمایی و رانندگی اضافه کرد:‌ با توجه به فعال بودن سامانه نوبت‌دهی اینترنتی، لازم است تمامی افرادی که قصد ورود به این مراکز را دارند، حتما از قبل به سامانه نوبت‌دهی مراجعه‌ کرده و نوبت اینترنتی را دریافت کرده و در همان تاریخ و ساعت مقرر در محل حاضر شوند.
                           ",https://www.asriran.com/003Uvh
833880,۱۴۰۱/۰۱/۱۸,بین الملل,مامور پیشین سفارت انگلیس به جاسوسی برای روسیه متهم شد,اسمیت روز چهارشنبه پس از دستگیری توسط پلیس آلمان در ۱۰ آگوست سال گذشته به انگلیس تحویل داده شد. او قرار است روز پنجشنبه در دادگاه وست مینستر حاضر شود.,"سرویس ضدتروریسم انگلیس اعلام کرد، یک کارمند پیشین سفارت این کشور در آلمان را به اتهام جاسوسی برای روسیه دستگیر کرده است.
به گزارش ایرنا به نقل از گاردین، پلیس متروپولیتن انگلیس چهارشنبه شب افزود، یک نگهبان پیشین امنیتی سفارت انگلیس در برلین پس از استرداد به بریتانیا به جاسوسی برای روسیه متهم شده است.
دیوید اسمیت ۵۷ ساله تبعه انگلیس ساکن شهر پوتسدام به ۹ جرم تحت قانون اسرار رسمی ۱۹۱۱ متهم شده است. پلیس می‌گوید اتهام اصلی او جمع‌آوری و انتقال اطلاعات برای روسیه است. جرایم ادعا شده از بازه زمانی اکتبر ۲۰۲۰ و آگوست ۲۰۲۱ رخ داده است.
اسمیت روز چهارشنبه پس از دستگیری توسط پلیس آلمان در ۱۰ آگوست سال گذشته به انگلیس تحویل داده شد. او قرار است روز پنجشنبه در دادگاه وست مینستر حاضر شود.
نیک پرایس رئیس بخش ویژه جنایات و مبارزه با تروریسم دولت انگلیس گفت: دیوید اسمیت به جرم فاش کردن اسرار محرمانه و دولتی متهم شده است. از جرایم اسمیت برقراری ارتباط با مقامات روسیه ذکر شده است.                           ",https://www.asriran.com/003Uvg
833879,۱۴۰۱/۰۱/۱۸,بین الملل,بایدن: جنگ اوکراین ممکن است برای مدت طولانی ادامه یابد,رئیس‌جمهور ایالات متحده: ما به ایستادن در کنار مردم اوکراین در مبارزه آنها برای آزادی ادامه خواهیم داد.,"رئیس‌جمهور آمریکا با اشاره به حملات روسیه به اوکراین، گفت که «جنگ هنوز تمام نشده و ممکن است برای مدت طولانی ادامه یابد و ما به حمایت از اوکراین ادامه خواهیم داد.»
به گزارش ایسنا، جو بایدن روز چهارشنبه در سخنانی اعلام کرد که وی یک فرمان اجرایی برای ممنوعیت هرگونه سرمایه‌گذاری آمریکا در روسیه را امضا خواهد کرد.
بایدن تأکید کرد: جنگ هنوز تمام نشده است. ممکن است برای مدت طولانی ادامه یابد و ما به حمایت از اوکراین ادامه خواهیم داد.
وی افزود:‌ روسیه در حمله به اوکراین نتوانست به اهداف خود دست یابد و نتوانست کی‌یف (پایتخت اوکراین) را کنترل کند و جنگ هنوز تمام نشده است.
رئیس‌جمهور ایالات متحده تصریح کرد: ما به ایستادن در کنار مردم اوکراین در مبارزه آنها برای آزادی ادامه خواهیم داد.                           ",https://www.asriran.com/003Uvf
833878,۱۴۰۱/۰۱/۱۷,سیاسی,آملی لاریجانی: به بهانه واردات خودرو به مجمع حمله کردند؛ ما مصوبه ای نداشتیم، هیات عالی نظارت مخالفت کرده,با وجود مصوبه مجلس یازدهم مبنی بر واردات ۷۰ هزار دستگاه خودروی سواری در سال جاری، بررسی متن نهایی بودجه ۱۴۰۱ نشان دهنده حذف این مصوبه است.,"رئیس‌مجمع‌تشخیص‌مصلحت‌نظام گفت: صحن مجمع درباره واردات خودرو نظری نداده و متاسفانه برخی بدون آگاهی، مجمع تشخیص و هیأت عالی نظارت را یکی می‌پندارند
به گزارش باشگاه خبرنگاران؛ آیت الله آملی لاریجانی در دیدار جمعی از مسئولین نظام گفت «هیأت عالی نظارت با بررسی های مختلف کارشناسی برخی بندهای مصوبه مربوط به واردات خودرو را مغایر سیاست های کلی نظام دانسته و این نظر هیات عالی نظارت است که با رأی اکثریت به تصویب رسیده است.»
با وجود مصوبه مجلس یازدهم مبنی بر واردات ۷۰ هزار دستگاه خودروی سواری در سال جاری، بررسی متن نهایی بودجه ۱۴۰۱ نشان دهنده حذف این مصوبه است.
سیدنظام الدین موسوی چهارده فروردین گفته بود « مجوز مجلس برای واردات خودرو پابرجاست و دولت از ابتدای فروردین می‌تواند خودروی سواری وارد کند.»
بنابر گفته مدیر روابط عمومی سازمان برنامه و بودجه، کنار گذاشتن بند مربوط به واردات ۷۰ هزار دستگاهی خودرو، اتفاقی است که قبل از ابلاغ بودجه ۱۴۰۱ رخ داده، بنابراین دلیل آن را باید از مجلس شورای اسلامی، شورای نگهبان یا مجمع تشخیص مصلحت نظام پیگیری کرد.
پیش تر رشیدی کوچی در این باره گفته بود «ورود مجمع تشخیص مصلحت نظام به موضوع، بیشتر تحت تاثیر شورای عالی نظارت بر حسن اجرای سیاست‌های کلی نظام است که واردات خودرو را با سیاست‌های کلی نظام در حوزه تولید، مغایر می داند.»
اما رئیس‌مجمع‌تشخیص‌مصلحت‌نظام با یادآوری نقش موثر و حساس مجمع تشخیص مصلحت نظام در موضوعات مهم و اساسی کشور گفت: تصور عده ای از نام مجمع تشخیص مصلحت این است که تشخیص و تمهید کل مصالح کشور در همه امور برعهده مجمع است در حالی که این چنین نیست و مجمع نیز همواره تلاش می کند با دقت، اتقان و صلابت وظیفه خود را انجام دهد.
به گفته آیت الله آملی لاریجانی «نکته مهم این است که در پاره ای موضوعات آنجا که مجمع تشخیص یا هیات عالی نظارت نظر می دهد در واقع آخرین نقطه تصمیم گیری است.»
گفتنی است، هیات عالی نظارت مجمع تشخیص مصلحت نظام جایگاه قانونی داشته و بر اساس مقرراتی تحت عنوان نظارت بر حسن اجرای سیاست‌های کلی نظام دارد بر مصوبات نظارت می‌کند.                           ",https://www.asriran.com/003Uve
833877,۱۴۰۱/۰۱/۱۷,بین الملل,مسکو: آمریکا ۶۰ آزمایشگاه بیولوژیکی نظامی در مجاورت روسیه و چین دارد,هفته گذشته، دو مجلس دوما و فدراسیون روسیه طرحی را در مورد ایجاد یک کمیسیون مشترک برای بررسی فعالیت‌های آزمایشگاه‌های بیولوژیکی در اوکراین تصویب کردند.,"روسیه اعلام کرد که ایالات متحده با سوءاستفاده از خلاءهای موجود در قوانین بین‌المللی، توانایی‌های نظامی بیولوژیکی خود را در سراسر جهان تقویت می‌کند.
به گزارش ایسنا ایگور کریلوف - فرمانده نیروهای حفاظت رادیولوژیکی، شیمیایی و بیولوژیکی نیروهای مسلح روسیه - در جریان نشست غیررسمی شورای امنیت سازمان ملل مدعی شد: «حدود ۶۰ سایت در مناطق هم‌مرز با روسیه و چین وجود دارد که از سال ۲۰۰۵ به هزینه دولت ایالات متحده مدرن شده‌اند».
کریلوف با استناد به داده‌های وزارت خارجه چین، خاطرنشان کرد که پنتاگون امروز بر ۳۳۶ آزمایشگاه در ۳۰ کشور نظارت دارد.
وی افزود: پیمانکاران اصلی وزارت دفاع ایالات متحده شرکت‌های متابیوتا، بلیک و فیچ و CH-to-M-Hill هستند که وظیفه ساخت تاسیسات بیولوژیکی و تامین تجهیزات آزمایشگاه های بیولوژیکی پنتاگون در سراسر جهان را بر عهده دارند.
دیمیتری پسکوف - سخنگوی رئیس‌جمهور روسیه - امروز (چهارشنبه) گفت که آزمایشگاه‌های بیولوژیکی آمریکا سوالات زیادی را نه‌تنها برای روسیه بلکه برای همگان به وجود می‌آورد و ایالات متحده موظف است اطلاعات جامعی در مورد آنها ارائه دهد.
در تاریخ سی و یکم ماه گذشته میلادی، رئیس کمیته پارلمانی روسیه برای تحقیق و بررسی فعالیت‌های آزمایشگاه‌های بیولوژیکی در اوکراین، اعلام کرد که تحقیقات انجام شده توسط طرف اوکراینی به عنوان تهدیدی برای روسیه و خود اوکراین و همچنین جامعه جهانی ارزیابی خواهد شد.
هفته گذشته، دو مجلس دوما و فدراسیون روسیه طرحی را در مورد ایجاد یک کمیسیون مشترک برای بررسی فعالیت‌های آزمایشگاه‌های بیولوژیکی در اوکراین تصویب کردند.                           ",https://www.asriran.com/003Uvd
833876,۱۴۰۱/۰۱/۱۷,بین الملل,آژانس اتمی: ایران تجهیزات تولید سانتریفیوژ را به نطنز منتقل کرده است,آژانس بین‌المللی انرژی اتمی، نه در بیانیه و نه در گزارش محرمانه خود، به مکان دقیقی در نطنز اشاره نکرده است.,"آژانس بین‌المللی انرژی اتمی در گزارشی، مدعی انتقال تجهیزات تولید سانتریفیوژ از تاسیسات کرج به سایت نطنز شد.
به گزارش ایسنا، آژانس بین‌المللی انرژی اتمی روز چهارشنبه اعلام کرد که ایران تمامی ماشین‌های لازم برای ساخت قطعات سانتریفیوژ را از تأسیسات کرج به نطنز منتقل کرده است.
رویترز به نقل از آژانس اتمی نوشت که ایران این اقدام را شش هفته پس از برپایی سایت دیگری در اصفهان برای ساخت همان قطعات انجام داده است.
این رسانه نوشت که آژانس بین‌المللی انرژی اتمی در بیانیه‌ای محرمانه به کشورهای عضو که به رؤیت رویترز رسیده، آورده است: بازرسان آژانس در همان روز (چهارم آوریل) تأیید کردند که این دستگاه‌ها در نطنز تحت مهر و موم آژانس هستند و بنابراین کار نمی‌کنند.
آژانس بین‌المللی انرژی اتمی، نه در بیانیه و نه در گزارش محرمانه خود، به مکان دقیقی در نطنز اشاره نکرده است.
ذیل توافق ایران و آژانس اتمی، این آژانس درحال حاضر به داده‌های دوربین‌هایش در سایت‌های هسته‌ای ایران دسترسی ندارد.
آژانس اتمی در گزارش خود به کشورهای عضو آورده است: آژانس اتمی نمی‌تواند بدون دسترسی به داده‌ها و اطلاعات ضبط شده توسط دوریین‌هایش تایید کند که تولید اجزای سانتریفیوژها در کارگاه اصفهان آغاز شده است یا خیر.                           ",https://www.asriran.com/003Uvc
833875,۱۴۰۱/۰۱/۱۷,بین الملل,حمله راکتی و خمپاره‌ای به کردستان عراق,المیادین گزارش داد که چند گلوله خمپاره به نزدیکی یکی از چاه‌های نفتی در اربیل اصابت کرده ولی هیچ تلفات انسانی نداشته است.,"منابع خبری از حمله راکتی و خمپاره‌ای به نزدیکی پالایشگاه نفت در شمال غربی اربیل - واقع در کردستان عراق - خبر دادند.
به گزارش ایسنا، چهارشنبه شب صدای انفجار در یک پالایشگاه نفت در منطقه «خباث» در شمال غرب اربیل شنیده شده است.
المیادین گزارش داد که چند گلوله خمپاره به نزدیکی یکی از چاه‌های نفتی در اربیل اصابت کرده ولی هیچ تلفات انسانی نداشته است.
ساعتی پیش نیز پایگاه زلیکان - محل استقرار نیروهای ارتش ترکیه در شمال عراق - هدف حمله راکتی قرار گرفته بودند.                           ",https://www.asriran.com/003Uvb
833874,۱۴۰۱/۰۱/۱۷,سیاسی,امیرعبداللهیان: برخی موضوعات مهم بین ایران و آمریکا باقی مانده است,امیرعبداللهیان بر جدی بودن ایران برای رسیدن به یک توافق خوب و پایدار در صورت واقع‌بینی طرف آمریکایی تاکید کرد.,"وزیر امور خارجه با اشاره به بحران اوکراین ضمن مردود دانستن جنگ و تحریم اظهار داشت، جمهوری اسلامی ایران خواستار تمرکز بر راه کار سیاسی در اوکراین است.
به گزارش ایرنا، حسین امیرعبداللهیان و پیتر سیارتو وزیر امور خارجه مجارستان در خصوص روابط دوجانبه، مذاکرات وین و بحران اوکراین گفت وگو و تبادل نظر کردند.
امیرعبداللهیان در این گفت‌وگوی تلفنی ضمن تبریک پیروزی حزب حاکم فیدس در انتخابات پارلمانی مجارستان، آمادگی جمهوری اسلامی ایران برای گسترش روابط با مجارستان و عملیاتی کردن توافق‌های «دومین کمیسیون مشترک اقتصادی دو کشور» در حوزه‌های مختلف را اعلام کرد.
وی با اشاره به بحران اوکراین ضمن مردود دانستن جنگ و تحریم اظهار داشت، جمهوری اسلامی ایران خواستار تمرکز بر راه کار سیاسی در اوکراین است.
وزیر امور خارجه در مورد مذاکرات وین نیز اعلام کرد که با توجه به ابتکارات ایران، پیشرفت‌های مهمی در مذاکرات حاصل شده است، اما همچنان برخی موضوعات مهم بین ایران و آمریکا باقی مانده است که از طریق مذاکره‌کننده ارشد اتحادیه اروپا تبادل پیام در مورد آنها ادامه دارد.
امیرعبداللهیان بر جدی بودن ایران برای رسیدن به یک توافق خوب و پایدار در صورت واقع‌بینی طرف آمریکایی تاکید کرد.
با رویکرد سازنده همه طرف ها توافق حاصل شود
وزیر امور خارجه مجارستان نیز در این گفت وگوی تلفنی ضمن دعوت از همتای ایرانی برای سفر به مجارستان، تاکید کرد در چارچوب سیاست خارجی دولت مجارستان، متعهد به توسعه همکاری‌های دوجانبه با جمهوری اسلامی ایران است.
پیتر سیارتو همچنین بر احرایی کردن توافقات فی ما بین تاکید کرد.
وزیر خارجه مجارستان در مورد مذاکرات وین نیز اظهار امیدواری کرد با رویکرد سازنده همه طرف ها توافق حاصل شود.
سیارتو افزود: رویکرد سازنده ایران برای حصول به توافق نهایی بسیار ارزشمند است.
وزیر امور خارجه در ادامه از همتای مجارستانی خود به‌دلیل کمک‌های انسان‌دوستانه این کشور برای تسهیل روند انتقال ایرانیان مقیم اوکراین از طریق خاک مجارستان به کشورمان قدردانی کرد.                           ",https://www.asriran.com/003Uva
833873,۱۴۰۱/۰۱/۱۷,بین الملل,آمریکا: نیروهای روسیه کاملا از اطراف کی‌یف و چرنیهیو عقب نشینی کرده‌اند,ولادیمیر پوتین رئیس جمهور روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.,"یک مقام ارشد دفاعی امریکا اعلام کرد، نیروهای نظامی روسیه کاملا از اطراف شهرهای کی‌یف و چرنیهیو عقب نشینی کرده‌اند.
به گزارش ایرنا از ""سی ان ان"" وی چهارشنبه شب گفت: بر اساس ارزیابی‌های آمریکا، نیروهای روسیه به طور کامل از اطراف شهرهای کی‌یف و چرنیهیو عقب نشینی کرده‌اند تا در روسیه و بلاروس تجدید قوا کنند.این مقام آمریکایی همچنین ادعا کرد، روسیه با وجود محاصره شهر ماریوپل هنوز نتوانسته کنترل این شهر را بدست گیرد.
وی ادامه داد، از آغاز تهاجم تاکنون، روسیه یک هزار و ۴۵۰ موشک به سمت اوکراین شلیک کرده است.
این مقام آمریکایی که به نامش اشاره نشده افزود: به نظر می‌رسد جنایت‌ها در شهر بوچا، از پیش طراحی شده و بسیار عمدی بوده است، اما دلیل چنین اقداماتی از سوی نیروهای روسیه مشخص نیست.
به گزارش ایرنا، دیمیتری پسکوف سخنگوی کرملین امروز (چهارشنبه) هدف از خروج نیروهای روسیه از حومه کی‌یف پایتخت اوکراین را نشان دادن حسن نیت برای بهبود شرایط در مذاکرات صلح ۲ کشور درگیر در جنگ عنوان کرد.
رسانه‌های غربی ۱۴ فروردین ماه ۱۴۰۱ با انتشار تصاویری از شهر بوچا در نزدیکی کی‌یف مدعی شدند نیروهای روسیه حین خروج از اطراف پایتخت اوکراین غیرنظامیان را هدف گلوله قرار داده‌اند.
کاخ کرملین روز دوشنبه اعلام کرد که قاطعانه اتهام دست داشتن در کشتار غیرنظامیان شهر بوچا در اوکراین را رد می‌کند.
به گزارش اسپوتنیک، (دولت) «کی یف» و رسانه‌های اوکراینی تصاویر ویدیویی را از شهر بوچا در شمال اوکراین نشان داده‌اند که در آن اجساد کشته شدگان دیده می‌شود. کی‌یف روسیه را در این رابطه مقصر دانسته درحالی که مسکو این اتهامات را به شدت محکوم و تقبیح می‌کند و به این موضوع اشاره دارد که نیروهای روسی چند روز قبل از این شهر عقب نشسته‌اند.
ولادیمیر پوتین رئیس جمهور روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003UvZ
833872,۱۴۰۱/۰۱/۱۷,بین الملل,نتانیاهو به نفتالی بنت: در برابر ایران ضعیف هستید,بنیامین نتانیاهو گفت: «ما آمده‌ایم به این دولت یک چیز بگوییم. به خانه‌تان برگردید. به خانه‌تان برگردید. داید به هویت یهودی اسرائیل لطمه می‌زنید. به خانه‌تان برگردید، شما علیه ایران ضعیف هستید. در برابر تروریسم ضعیف هستید.»,"«بنیامین نتانیاهو»، نخست‌وزیر سابق اسرائیل و رهبر مخالفان کابینه این رژیم از «نفتالی بنت» بابت نشان دادن ضعف در برابر ایران انتقاد کرد.
به گزارش فارس؛ امروز چهارشنبه رهبران احزاب و سازمان‌های سیاسی راست‌گرا اقدام به برگزاری یک تظاهرات اعتراضی در بیت‌المقدس کردند. برخی از شرکت‌کنندگان در این تظاهرات‌ها پلاکاردهایی که روی آن عکس نتانیاهو حک شده بود را به دست داشتند.
بنیامین نتانیاهو گفت: «ما آمده‌ایم به این دولت یک چیز بگوییم. به خانه‌تان برگردید. به خانه‌تان برگردید. داید به هویت یهودی اسرائیل لطمه می‌زنید. به خانه‌تان برگردید، شما علیه ایران ضعیف هستید. در برابر تروریسم ضعیف هستید.»
«بنیامین نتانیاهو» در ماه‌های گذشته بارها به تندی از رویکرد کابینه بنت و سیاست‌های او در قبال ایران انتقاد کرده است. او اسفند گذشته هم گفته بود که «ایرانی‌ها [در میز مذاکرات] مثل شیر می‌جنگند در حالی که اسرائیل مثل خرگوش تسلیم شده است.
نتانیاهو در آن زمان در یک جلسه حزب لیکود به شدت از کابینه چرخشی «نفتالی بنت» و «بنی گانتز» به دلیل «سکوت» در خصوص مذاکرات وین انتقاد کرد و گفت: «در دولت بنت-گانتز-لاپید فقط ضعف وجود دارد و ضف و ضعف.»
او تصریح کرد: «سکوت اسرائیل در این روزها - به استثنای چند بیانیه رسمی- باعث شده دوستان ما در اسرائیل هم مخالفتشان با توافق ایران را ابراز نکنند.»
نخست‌وزیر سابق اسرائیل در ادامه گفت: «اگر آنها نبینند و نشنوند که اسرائیل با این توافق مخالفت می‌کند چرا باید خودشان به مخالفت با آن توافق برخیزند؟»
نتانیاهو در ادامه ادعا کرد که «مخالفت قوی» او در سال ۲۰۱۵ موجب شد که آمریکا در سال ۲۰۱۸ از برجام خارج شود. او همچنین مدعی شد که سکوت کابینه فعلی رژیم صهیونیستی باعث می‌شود مشروعیت اقدامات آینده احتمالی اسرائیل علیه سایت‌های هسته‌ای ایران هم با مشکل مواجه شود.
نتانیاهو در ادامه با استناد به مصاحبه‌ای از میخائیل اولیانوف، نماینده روسیه در مذاکرات رفع تحریم‌های در وین گفت: «اولیانوف، نماینده روسیه در مذاکرات هسته‌ای ایران این هفته گفت: ""ایرانی‌ها بیشتر از آن چیزی که می‌خواستند به دست آورده‌اند. آنها مثل شیر برای هر کلمه و برای هر کاما می‌جنگند."" اما بر سر ما چه می‌آید؟ هیچ‌کس نمی‌جنگد. ایرانی‌ها مثل شیر می‌جنگند، اما بنت-لاپید و گانتز مثل خرگوش تسلیم می‌شوند. واقعیت آشکار و روشن است: دولت فعلی در حال کنار آمدن با ایران هسته‌ای است و آینده اسرائیل را به خطر می‌اندازد.»                           ",https://www.asriran.com/003UvY
833871,۱۴۰۱/۰۱/۱۷,حوادث,سوءقصد به جان ماموران منابع طبیعی مریوان ناکام ماند,پس از بررسی‌ها و در حین انجام کارشناسی، تیم منابع طبیعی و دادگستری به وسیله اسلحه شکاری (ته پر ) مورد تیراندازی قرار گرفت که ترکش تیراندازی به یکی از همکاران اداره برخورد و وی را مصدوم کرد.,"مسوول روابط عمومی اداره کل منابع طبیعی و آبخیزداری کردستان گفت: افراد سودجو به ماموران منابع طبیعی و کارشناسان دادگستری مریوان سوءقصد کردند، که این اقدام آنها ناکام ماند.
پیمان فتاحی در گفت و گو با ایرنا اظهار داشت: نیروهای یگان حفاظت اداره منابع طبیعی و آبخیزداری مریوان به منظور کارشناسی پرونده یکی از متخلفان حریم منابع طبیعی به همراه سه نفر از کارشناسان دادگستری، به روستای سردوش مریوان عزیمت کردند.
وی اضافه کرد: پس از بررسی‌ها و در حین انجام کارشناسی، تیم منابع طبیعی و دادگستری به وسیله اسلحه شکاری (ته پر ) مورد تیراندازی قرار گرفت که ترکش تیراندازی به یکی از همکاران اداره برخورد و وی را مصدوم کرد.
مسوول روابط عمومی اداره کل منابع طبیعی و آبخیزداری کردستان اضافه کرد: تحقیقات برای شناسایی ضارب ادامه دارد و این اداره تا حصول نتیجه و دستگیری ضارب و تحویل به قانون پیگیر خواهد بود.
از مساحت ۲ میلیون و ۹۳۷ هزار هکتاری استان کردستان، بیش از ۶۰ درصد آن شامل یک میلیون و ۵۸۷ هزار هکتار را مراتع و جنگل تشکیل می‌دهد از مجموع ۱۹۳ هزار هکتار اراضی ملی شهرستان مریوان هم ۹۷ هزار هکتار آن جنگل و ۹۶ هزار هکتار دیگر را مرتع تشکیل می‌دهد.                           ",https://www.asriran.com/003UvX
833870,۱۴۰۱/۰۱/۱۷,ورزشی,فیفا افزایش زمان مسابقات جام جهانی را تکذیب کرد,در پی انتشار این خبر، فیفا در بیانیه‌ای به منظور شفاف‌سازی در مورد این موضوع نوشت: هیچ تغییری در قوانین مرتبط با مدت زمان بازی‌های فوتبال در جام جهانی قطر یا سایر رقابت‌های اعمال نخواهد شد.,"فدراسیون بین‌المللی فوتبال(فیفا) در بیانیه‌ای اخبار منتشر شده در رابطه با افزایش زمان مسابقات جام جهانی را تکذیب کرد.
به گزارش ایرنا، نشریه کوریِره دلو اسپورت امروز(چهارشنبه) در خبری مدعی شد که فیفا طرح افزایش زمان مسابقا جام جهانی ۲۰۲۲ قطر را از ۹۰ به ۱۰۰ دقیقه، مورد بررسی قرار داده است.
در پی انتشار این خبر، فیفا در بیانیه‌ای به منظور شفاف‌سازی در مورد این موضوع نوشت: هیچ تغییری در قوانین مرتبط با مدت زمان بازی‌های فوتبال در جام جهانی قطر یا سایر رقابت‌های اعمال نخواهد شد.                           ",https://www.asriran.com/003UvW
833869,۱۴۰۱/۰۱/۱۷,بین الملل,آمریکا: چندان به رسیدن به توافق خوشبین نیستم,بلینکن در این مصاحبه در پاسخ به سوال مجری مبنی بر اینکه آیا سپاه پاسداران یک سازمان تروریستی است و آیا قرار است در این فهرست باقی بماند، گفت: بله. همینطور است.,"آنتونی بلینکن وزیر امور خارجه آمریکا ضمن اینکه درباره خروج سپاه از فهرست موسوم به سازمانهای تروریستی خارجی اظهار نظر صریحی نکرد، بار دیگر ادعاها را تکرار کرد و درباره مذاکرات وین اظهار داشت چندان به رسیدن به توافق خوشبین نیستم.
به گزارش ایرنا؛ وزیر امور خارجه آمریکا که در اروپا به سر می برد، در مصاحبه ای با شبکه خبری ان بی سی درباره خروج سپاه از فهرست موسوم به سازمانهای تروریستی خارجی اظهار نظر صریحی نکرد و باردیگر ادعاها را تکرار کرد و در پاسخ به این سوال که آیا سپاه را تروریستی می داند، گفت: بله
بلینکن در این مصاحبه در پاسخ به سوال مجری مبنی بر اینکه آیا سپاه پاسداران یک سازمان تروریستی است و آیا قرار است در این فهرست باقی بماند، گفت: بله. همینطور است.
وزیر خارجه آمریکا در پاسخ به ادامه سوال مجری مبنی بر اینکه آیا سپاه همچنان ""سازمان تروریستی"" باقی خواهد ماند؟ اظهار داشت: نمی خواهم به جزییات مذاکرات اشاره کنم.
بلینکن ادامه داد: باید بگویم با وجود تمام تلاش هایی که برای دستیابی به توافق انجام داده ایم و با وجود این امر که این توافق برای امنیت ما بهتر خواهد بود، من چندان به دستیابی به این توافق خوشبین نیستم. ما به این مرحله (دستیابی به توافق) نرسیده ایم. باید ببینیم می توانیم به یک توافق دست یابیم یا خیر.                           ",https://www.asriran.com/003UvV
833868,۱۴۰۱/۰۱/۱۷,بین الملل,یک زن اسرائیلی در امارات محکوم به اعدام شد,مأموران اماراتی سال گذشته میلادی از خانه این زن ۴۳ ساله به نام «فداء کیوان» نیم کیلوگرم کوکائین را کشف کرده بودند.,"دادگاه امارات یک ساکن اسرائیل را به جرم حمل نیم کیلو کوکائین به اعدام محکوم کرد.
به گزارش فارس، دادگاه جنایی امارات روز گذشته (سه‌شنبه) یک ساکن اسرائیل را به جرم حمل و نگه‌داری نیم کیلوگرم ماده راون‌گردان کوکائین، به اعدام محکوم کرد.
به نوشته وبگاه الخلیج آنلاین، مأموران اماراتی سال گذشته میلادی از خانه این زن ۴۳ ساله به نام «فداء کیوان» این مقدار کوکائین را کشف کرده بودند. همزمان رسانه‌های رژیم صهیونیستی نیز تلاش دارند چنین القا کنند که او تحت ضرب و شتم به جرم خود اعتراف کرده است.
وکیل وی نیز گفته است که ظرف ۳۰ روز به این رأی دادگاه اعتراض و تلاش خواهد کرد تا از مقامات تل آویو و مقامات دیگر کشورها برای نقض این حکم کمک بگیرد. وزارت خارجه رژیم صهیونیستی نیز گفته است که از این موضوع اطلاع دارد.
در سال ۲۰۱۹ نیز یک زن به نام «نعمه یسسخار» با تابعیت رژیم صهیونیستی و آمریکایی در روسیه به اتهام حمل و نگهداری مواد مخدر به اعدام محکوم شده بود که در آن زمان «بنیامین نتانیاهو» نخست‌وزیر وقت رژیم صهیونیستی وارد عمل شد و در نهایت این فرد آزاد شد.
وکیل «فداء کیوان» در مصاحبه خود از مقامات تل آویو و رسانه‌های عبری‌زبان خواسته است تا مانند کاری که برای «نعمه یسسخار» کردند، برای موکل وی نیز انجام دهند.                           ",https://www.asriran.com/003UvU
833867,۱۴۰۱/۰۱/۱۷,اجتماعی ,نرخ بیکاری در سال ۱۴۰۰به ۹ درصد رسید/ پایین‌ترین سطح در دهه‌های اخیر,"بررسی نرخ بیکاری گروه سنی ١٨ تا ٣٥ ساله نیز نشان می‌دهد که در زمستان ١٤٠٠، ١٦,٦ درصد از جمعیت فعال این گروه سنی بیکار بوده‌اند. این در حالی است که تغییرات فصلی نرخ بیکاری این افراد نشان می‌دهد این نرخ نسبت به زمستان ١٣٩٩، به میزان ٠.٢ درصد کاهش یافته است.","بر اساس گزارش مرکز آمار،‌ در سال ۱۴۰۰ نرخ بیکاری به ۹ درصد رسید که پایین‌ترین رقم آن در دهه‌های اخیر محسوب می‌شود.
به گزارش ایرنا، در زمستان ١٤٠٠ نرخ بیکاری جمعیت ١٥ ساله و بیشتر ٩,٤ درصد بوده است. بدین ترتیب متوسط نرخ بیکاری در ۴ فصل سال ۱۴۰۰ به ۹ درصد رسیده است که از دهه هفتاد تاکنون، بی‌سابقه است.

در زمستان ١٤٠٠، به میزان ٤٠,٤ درصد جمعیت ١٥ ساله و بیش‌تر از نظر اقتصادی فعال بوده‌اند، یعنی در گروه شاغلان یا بیکاران قرار گرفته‌اند.
بررسی نرخ بیکاری افراد ١٥ ساله و بیش‌تر نشان می‌دهد که ٩,٤ درصد از جمعیت فعال (شاغل و بیکار)، بیکار بوده‌اند. بررسی روند تغییرات نرخ بیکاری حاکی از آن است که این شاخص، نسبت به فصل مشابه در سال قبل ( زمستان ١٣٩٩) ، ٠.٣ درصد کاهش یافته است.
در زمستان ١٤٠٠، به میزان ٤٠,٤ درصد جمعیت ١٥ ساله و بیش‌تر از نظر اقتصادی فعال بوده‌اند، یعنی در گروه شاغلان یا بیکاران قرار گرفته‌اند. بررسی تغییرات نرخ مشارکت اقتصادی حاکی از آن است که این نرخ نسبت به فصل مشابه در سال قبل (زمستان ١٣٩٩) ٠.٥ درصد کاهش یافته است.
جمعیت شاغلین ١٥ ساله و بیشتر در این فصل ٢٣ میلیون و ١٧٤ هزار نفر بوده که نسبت به فصل مشابه سال قبل ٣٩ هزار نفر افزایش داشته است. بررسی اشتغال در بخش‌های عمده اقتصادی نشان می‌دهد که در زمستان ١٤٠٠، بخش خدمات با ٥١,٩ درصد بیش­‌ترین سهم اشتغال را به خود اختصاص داده است. در مراتب بعدی بخش‌های صنعت با ٣٣.٦ درصد و کشاورزی با ١٤.٥ درصد قرار دارند.
نرخ بیکاری جوانان ١٥ تا ٢٤ ساله حاکی از آن است که ٢٣,١ درصد از فعالان این گروه سنی در زمستان ١٤٠٠ بیکار بوده‌اند. بررسی تغییرات فصلی نرخ بیکاری این افراد نشان می‌دهد، این نرخ نسبت به فصل مشابه در سال قبل (زمستان ١٣٩٩) ٠.٥ درصد کاهش یافته است.
بررسی نرخ بیکاری گروه سنی ١٨ تا ٣٥ ساله نیز نشان می‌دهد که در زمستان ١٤٠٠، ١٦,٦ درصد از جمعیت فعال این گروه سنی بیکار بوده‌اند. این در حالی است که تغییرات فصلی نرخ بیکاری این افراد نشان می‌دهد این نرخ نسبت به زمستان ١٣٩٩، به میزان ٠.٢ درصد کاهش یافته است.
بررسی سهم جمعیت دارای اشتغال ناقص جمعیت ١٥ ساله و بیش‌تر نشان می‌دهد که در زمستان ١٤٠٠، ١٠,٧ درصد جمعیت شاغل،‌ به دلایل اقتصادی (فصل غیرکاری، رکود کاری، پیدا نکردن کار با ساعت بیش‌تر و…) کم‌تر از ٤٤ ساعت در هفته کار کرده و آماده برای انجام کار اضافی بوده‌اند. این در حالی است که ٣٦.٧درصد از شاغلین ١٥ ساله و بیش‌تر، بیش از ٤٩ ساعت در هفته کار کرده‌اند.                           ",https://www.asriran.com/003UvT
833866,۱۴۰۱/۰۱/۱۷,ورزشی,استقلالی‌ها شارژ مالی می‌شوند,آبی‌پوشان تهرانی که چند سالی است طعم موفقیت در لیگ برتر را نچشیده‌اند، این امیدواری را دارند تا با در دوران مدیریت مصطفی آجورلو به زنجیره قهرمانی‌های پرسپولیس در لیگ برتر پایان دهند.,"باشگاه استقلال به زودی بخش قابل توجهی از مبالغ قرارداد مربیان و بازیکنان استقلال را پرداخت خواهد کرد تا آنها با انگیزه بیشتری هفته‌های پایانی لیگ برتر را پشت سر بگذارند.
به گزارش ایرنا، تیم فوتبال استقلال هم‌اکنون با کسب ۵۶ امتیاز در صدر جدول لیگ برتر باشگاه‌های ایران قرار داشته و شانس اول قهرمانی در این رقابت‌ها محسوب می‌شود.
آبی‌پوشان تهرانی که چند سالی است طعم موفقیت در لیگ برتر را نچشیده‌اند، این امیدواری را دارند تا با در دوران مدیریت مصطفی آجورلو به زنجیره قهرمانی‌های پرسپولیس در لیگ برتر پایان دهند.
در همین راستا، بازیکنان استقلال به زودی بخش قابل توجهی از مبالغ قرارداد خود را دریافت خواهند کرد.
تیم فوتبال استقلال روز گذشته در هفته بیست و چهارم لیگ برتر فوتبال در ورزشگاه آزادی مقابل پیکان به میدان رفت که با تساوی بدون گل متوقف شد.                           ",https://www.asriran.com/003UvS
833865,۱۴۰۱/۰۱/۱۷,بین الملل,مسکو: اروپا منتظر پاسخ زودهنگام روسیه باشد,زاخارووا به نقل از مقامات وزارت خارجه روسیه گفت: کشورهای اروپایی باید تمام مسئولیت و تبعات منفی این اقدام غیردوستانه را پذیرا باشند.,"ماریا زاخارووا سخنگوی وزارت خارجه روسیه در بیانیه‌ای به اخراج دیپلمات‌های روس از کشورهای اروپایی واکنش نشان داد.
به گزارش ایرنا، وزارت خارجه روسیه در بیانیه‌ای به اخراج دیپلمات‌های این کشور از سوی کشورهای عضو اتحادیه اروپا واکنش نشان داد.
ماریا زاخارووا سخنگوی وزارت خارجه روسیه گفت: دولت روسیه این اقدام غیرقابل قبول از سوی کشورهای اروپایی را غیردوستانه تلقی می‌کند. نهادهای اتحادیه اروپا که برای چند سال به طور سیستماتیک همکاری روسیه و اتحادیه اروپا را تخریب می‌کنند، اکنون ثابت کردند که علاقه‌ای به حفظ کانال‌های دیپلماتیک عادی با روسیه ندارند.
زاخارووا به نقل از مقامات وزارت خارجه روسیه گفت: کشورهای اروپایی باید تمام مسئولیت و تبعات منفی این اقدام غیردوستانه را پذیرا باشند.
وی افزود: دولت روسیه در یک دوره کوتاه مدت پاسخ این اقدام اروپایی را خواهد داد.
کشورهای اروپایی طی روزهای گذشته و در یک اقدام هماهنگ دهها دیپلمات روسی را اخراج کردند.                           ",https://www.asriran.com/003UvR
833864,۱۴۰۱/۰۱/۱۷,بین الملل,انگلیس دارایی‌های بزرگ‌ترین بانک روسیه را مسدود کرد,انگلیس تا پایان امسال به تمام وابستگی خود به زغال سنگ و نفت روسیه خاتمه و در اسرع وقت به واردات گاز پایان می دهد. از هفته آینده، صادرات تجهیزات و کاتالیزورهای کلیدی پالایش نفت به روسیه نیز ممنوع خواهد شد تا به این ترتیب نه تنها منابع مالی بلکه توانایی‌های صنعت نفت این کشور تضعیف شود.,"دولت انگلیس روز چهارشنبه با وضع موج جدیدی از تحریم‌های ضد روسی در حوزه بانکی و انرژی، تمام دارایی‌های بزرگترین بانک روسیه موسوم به اسبربانک را مسدود کرد.
به گزارش ایرنا، در بیانیه‌ای که یک نسخه آن از سوی وزارت امور خارجه انگلیس در اختیار دفتر ایرنا در لندن قرار گرفتT آمده است که به موجب تحریم‌های جدید، تمام دارایی های اسبربانک و بانک اعتباری مسکو مسدود و سرمایه گذاری خارجی جدید در این کشور به طور کامل ممنوع می‌شود.
انگلیس که در سال گذشته میلادی ۱۱ میلیارد پوند در روسیه سرمایه گذاری کرده معتقد است که این تصمیم، ضربه بزرگی به اقتصاد روسیه خواهد زد و توانایی های اقتصای این کشور را محدودتر می‌کند.
بر اساس این بیانیه، انگلیس تا پایان امسال به تمام وابستگی خود به زغال سنگ و نفت روسیه خاتمه و در اسرع وقت به واردات گاز پایان می دهد. از هفته آینده، صادرات تجهیزات و کاتالیزورهای کلیدی پالایش نفت به روسیه نیز ممنوع خواهد شد تا به این ترتیب نه تنها منابع مالی بلکه توانایی‌های صنعت نفت این کشور تضعیف شود.
انگلیس همچنین علیه صنایع استراتژیک کلیدی روسیه و شرکت های دولتی اقدام خواهد کرد. این شامل ممنوعیت واردات محصولات آهن و فولاد است که منبع اصلی درآمد روسیه بشمار می‌رود.
انگلیس همچنین «هشت الیگارش دیگر فعال در این صنایع که پوتین از آنها برای تقویت اقتصاد جنگی خود استفاده می کند» تحریم کرده است.
آنها عبارتند از:
• ویاتچسلاو (موشه) کانتور، بزرگترین سهامدار شرکت کود آکرون با اهمیت استراتژیک حیاتی برای دولت روسیه
• آندری گوریف - از نزدیکان ولادیمیر پوتین و بنیانگذار PhosAgro - یک شرکت استراتژیک حیاتی که کود تولید می کند.
• سرگئی کوگوگین، مدیر کاماز - تولید کننده کامیون و اتوبوس، از جمله برای ارتش روسیه
• سرگئی سرگئیویچ ایوانوف، رئیس بزرگترین تولیدکننده الماس جهان
• لئونید میکلسون، بنیانگذار و مدیر عامل شرکت تولید کننده گاز طبیعی روسیه
• آندری آکیموف، مدیر عامل سومین بانک بزرگ روسیه گازپرومبانک
• الکساندر دیوکوف، مدیرعامل سومین شرکت بزرگ و عمده دولتی نفت روسیه گازپروم
• بوریس بوریسوویچ روتنبرگ، پسر یکی از مالکان بزرگترین تولیدکننده خط لوله گاز روسیه SGM
بر اساس این بیانیه، وزیر امور خارجه انگلیس همچنین در نشست فردا با همتایان خود در گروه هفت بر لزوم افزایش تحریم‌ها علیه روسیه تاکید خواهد کرد.
لیز تراس وزیر امور خارجه انگلیس در همین رابطه گفت: «امروز، ما تلاش‌های خود را برای پایان دادن به جنگ وحشتناک پوتین با برخی از سخت‌ترین تحریم‌های خود افزایش می‌دهیم.»
وی افزود: «آخرین موج اقدامات ما به واردات انرژی از روسیه پایان می‌دهد و افراد و مشاغل بیشتری را تحریم می‌کند و ماشین جنگی پوتین را نابود می‌کند.»
تراس اضافه کرد:‌ ما به همراه متحدان خود به نخبگان روسیه نشان می دهیم که نمی توانند دستان خود را از جنایاتی که به دستور پوتین انجام شده است بشویند. ما تا زمانی که اوکراین پیروز نشود آرام نخواهیم گرفت.                           ",https://www.asriran.com/003UvQ
833863,۱۴۰۱/۰۱/۱۷,اجتماعی ,افزایش حقوق مستمری‌بگیران در اردیبهشت ماه اجرایی می‌شود,تعداد مستمری بگیران اصلی تأمین اجتماعی برابر با ۴ میلیون و ۳۵۵ هزار نفر بوده که مشمول افزایش حقوق در سال جاری خواهند بود.,"مدیرعامل سازمان تأمین اجتماعی از اعمال ماده ۹۶ و ۱۱۱ قانون در افزایش حقوق بازنشستگان خبر داد و گفت: با همکاری دولت، افزایش حقوق مستمری‌بگیران در اردیبهشت‌ ماه اجرایی خواهد شد.
به گزارش ایرنا از سازمان تامین اجتماعی، در جلسه ای با حضور مدیرعامل سازمان تامین اجتماعی، قائم مقام و معاونین این سازمان و همچنین رئیس و اعضای هیئت مدیره کانون عالی کارگران بازنشسته و مستمری بگیر و رئیس اتحادیه پیشکسوتان جامعه کارگری مقرر شد، افزایش حقوق مستمری بگیران در اردیبهشت ماه انجام شود.
میرهاشم موسوی مدیرعامل سازمان تامین اجتماعی در این باره گفت: «با همکاری دولت افزایش حقوق مستمری‌بگیران در اردیبهشت‌ ماه اجرایی خواهد شد.»
وی افزود: در مورد افزایش حقوق بازنشستگان ماده ۹۶ و ۱۱۱ مورد توجه است و بررسی کارشناسی درباره افزایش مستمری بازنشستگانی که حداقلی‌بگیر محسوب می‌شوند، بر اساس ماده ۱۱۱ قطعی شده و درباره میزان افزایش سایر سطوح نیز جلسات ادامه دارد.
موسوی تصریح کرد: رویکرد راهبردی ما این است که با همفکری شرکا و نمایندگان بازنشستگان و براساس الزامات قانونی و مقدورات سازمان، بهترین تصمیم در زمینه تحقق عدالت و صیانت از حقوق ذینفعان اتخاذ شود.
تعداد مستمری بگیران اصلی تأمین اجتماعی برابر با ۴ میلیون و ۳۵۵ هزار نفر بوده که مشمول افزایش حقوق در سال جاری خواهند بود.
سازمان تامین اجتماعی به عنوان بزرگترین صندوق بازنشستگی ایران بیش از ۵۰ درصد جمعیت کشور را تحت پوشش مقررات حمایتی قرار داده است.
بر اساس آخرین آمارها، بالغ بر ۱۴ میلیون نفر از جمعیت کشور به عنوان بیمه‌شده اصلی و بیش از چهار میلیون نفر به عنوان مستمری‌بگیر بازنشستگی، از کارافتادگی و بازماندگان از تعهدات بلندمدت وکوتاه‌مدت بیمه‌ای و درمان بهره‌مند می‌شوند.
با احتساب اشخاص تبعی تحت تکفل این گروه‌ها، در مجموع بیش از ۴۴ میلیون نفر از جمعیت کشور عضو خانواده تامین اجتماعی به شمار می‌روند.                           ",https://www.asriran.com/003UvP
833862,۱۴۰۱/۰۱/۱۷,حوادث,4 کشته در تصادف جاده روانسر ـ کرمانشاه,این تصادف در حدود ۲۴ کیلومتری محور روانسر ـ کرمانشاه و در نزدیکی پایگاه فوریت های پزشکی غلامعلی بگ روانسر رخ داده است.,"مسئول فوریت های پزشکی شهرستان روانسر کرمانشاه گفت: تصادف در محور روانسر به کرمانشاه چهارشنبە شب چهار کشته و دو زخمی بر جا گذاشت.
لقمان محمدی شامگاه چهارشنبه در گفت و گو با خبرنگار ایرنا، افزود: این تصادف حدود ساعت ۲۰ و ۲۰ دقیقه در تقاطع جاده روستای جانجان و محور اصلی روانسر به کرمانشاه رخ داد.
وی با بیان اینکه این تصادف بر اثر برخورد یک دستگاه پژو پارس و یک دستگاه پراید رخ داد، تصریح کرد: در این تصادف چهار نفر از سرنشینان هر دو خودرو در دم جان باختند.
مسئول فوریت های پزشکی روانسر اظهار داشت: دو نفر مجروح این حادثه توسط ۲ دستگاه آمبولانس و نیروهای فوریت های پزشکی به بیمارستان طالقانی کرمانشاه انتقال یافت که وضع عمومی آنها وخیم گزارش شده است.
محمدی اضافه کرد: برای انتقال اجساد جانباختگان این حادثه نیز ۲ دستگاه آمبولانس اعزام شده است.
وی گفت: این تصادف در حدود ۲۴ کیلومتری محور روانسر ـ کرمانشاه و در نزدیکی پایگاه فوریت های پزشکی غلامعلی بگ روانسر رخ داده است.
مسئول فوریت های پزشکی شهرستان روانسر افزود: علت وقوع تصادف نیز توسط کارشناسان پلیس راه در دست بررسی است.
شهرستان روانسر با ۴۷ هزار نفر جمعیت در ۶۰ کیلومتری شمال غربی کرمانشاه قرار دارد.                           ",https://www.asriran.com/003UvO
833861,۱۴۰۱/۰۱/۱۷,اجتماعی ,دستگیری عامل اصلی سرقت نافرجام طلافروشی در خوزستان,ماموران پلیس با انجام اقدامات گسترده اطلاعاتی و شگردهای خاص پلیسی موفق به شناسایی عامل اصلی این سرقت نافرجام شده که پس از هماهنگی با مقام قضائی طی عملیاتی ضربتی و غافلگیرانه او را در مخفیگاهش دستگیر کردند.,"فرمانده انتظامی شوش خوزستان از دستگیری عامل اصلی سرقت نافرجام طلافروشی در این شهرستان خبر داد.
به گزارش پایگاه خبری پلیس، سرهنگ «روح الله یاری زاده » در بیان جزئیات این خبر گفت: بدنبال یک فقره سرقت نافرجام از یک باب مغازه طلافروشی در اسفند سال گذشته، موضوع بصورت ویژه در دستورکار ماموران پلیس قرار گرفت.
او افزود: ماموران پلیس با انجام اقدامات گسترده اطلاعاتی و شگردهای خاص پلیسی موفق به شناسایی عامل اصلی این سرقت نافرجام شده که پس از هماهنگی با مقام قضائی طی عملیاتی ضربتی و غافلگیرانه او را در مخفیگاهش دستگیر کردند.
فرمانده انتظامی شهرستان شوش ادامه داد: شاکی پرونده و شهود حاضر در محل وقوع سرقت به‌صراحت متهم اصلی را شناسایی کردند.
سرهنگ یاری زاده با اشاره به تلاش ها جهت دستگیری همدستان متهم گفت: امنیت و آرامش خط قرمز پلیس بوده و به مخلان نظم و امنیت عمومی به هیچ عنوان اجازه جولان را نخواهد داد.                           ",https://www.asriran.com/003UvN
833860,۱۴۰۱/۰۱/۱۷,اجتماعی ,کشت برنج در استان‌های شمالی کشور قراردادی می‌شود,در این طرح مواد اولیه کشت و کار برنج از قبیل بذر، کود، سموم شیمیایی، حمایت‌های بیمه‌ای و حتی توصیه‌های فنی در اختیار کشاورزان قرار می‌گیرد، پس از برداشت، برنج تولید شده یا شلتوک آن به قیمت روز خریداری می‌شود و هزینه‌ها در این زمان از محصول فروخته شده کم خواهد شد.,"معاون امور زراعت وزیر جهاد کشاورزی از قراردادی شدن کشت برنج در استان های شمالی خبر داد و گفت: طرح کشت قراردادی در سال زراعی پیش رو در ۴۰ هزار هکتار از اراضی کشاورزی استان های شمالی اجرا خواهد شد.
به گزارش ایرنا، علیرضا مهاجر روز چهارشنبه در آیین نخستین کشت مکانیزه برنج کشور که در شهرستان آمل برگزار شد، گفت: یکی از برنامه های سازمان جهاد کشاورزی این است که کشت قراردادی را در کشور احیا کند که برای شروع امسال این طرح در ۴۰ هزار هکتار از اراضی کشاورزی شمال کشور اجرا می شود.
وی افزود: در این طرح مواد اولیه کشت و کار برنج از قبیل بذر، کود، سموم شیمیایی، حمایت‌های بیمه‌ای و حتی توصیه‌های فنی در اختیار کشاورزان قرار می‌گیرد، پس از برداشت، برنج تولید شده یا شلتوک آن به قیمت روز خریداری می‌شود و هزینه‌ها در این زمان از محصول فروخته شده کم خواهد شد.
معاون امور زراعت وزیر جهاد کشاورزی ادامه داد: با اجرای طرح کشت قراردادی کشاورز دیگر دغدغه مالی نخواهد داشت و به راحتی حتی زمانیکه قدرت تامین نقدینگی و تامین نهاده را ندارد می تواند کار خود را آغاز کند.
وی افزایش درآمد کشاورزان، استفاده به موقع از نهاده چه از نظر کمیت و چه کیفیت را از مزایای اجرای طرح قراردادی دانست و ابراز امیدواری کرد که در سال های آینده استقبال بیشتری از این طرح شود تا در مدت زمان سه سال تمامی اراضی شالیزاری کشور زیر کشت قراردادی برود.
عنایتی گفت با اجرایی شدن کشت قراردادی میزان محصولات کشاورزی نیز افزایش می یابد و در نتیجه نیاز کشور به واردات نیز کاهش خواهد یافت.
وی با بیان اینکه وظیفه سازمان جهاد کشاورزی حمایت کشاورزان است، افزود: یکی دیگر از کارهایی که در راستای حمایت از کشاورزان در سال زراعی جدید صورت گرفت کاهش قیمت کود بود تا کشاورزان بتوانند به راحتی و بدون دغدغه، قیمت کود را تهیه و استفاده کنند.
نخستین نشاء مکانیزه برنج مازندران در سال زراعی جدید حدود یک هفته زودتر از سال قبل عصر امروز چهارشنبه با حضور استاندار و معاون وزیر جهاد کشاورزی در شهرستان آمل انجام شد.                           ",https://www.asriran.com/003UvM
833859,۱۴۰۱/۰۱/۱۷,بین الملل,آمریکا دو بانک روسیه و دختران پوتین را تحریم کرد,مقام آمریکایی که نامش بیان نشده است، به خبرنگاران گفت سبربانک نزدیک به یک سوم از کل دارایی های بانکی روسیه را در اختیار دارد و آمریکا اکنون بیش از دو سوم از بخش بانکی روسیه را تحریم کرده است.,"آمریکا در تداوم تحریم ها علیه مسکو بر سر جنگ اوکراین، در تازه ترین بسته تحریمی خود، تحریم هایی علیه دو بانک روسی و دختران ولادیمیر پوتین رئیس جمهوری روسیه اعمال کرد.
به گزارش ایرنا؛ رسانه های آمریکایی با اعلام این تحریم‌ها، به نقل از یک مقام ارشد آمریکایی روز چهارشنبه به وقت محلی اعلام کردند امروز ما شوک اقتصادی علیه روسیه را افزایش می دهیم و تحریم های کاملی علیه سبر بانک بزرگ ترین موسسه مالی روسیه و آلفا بانک بزرگ ترین بانک خصوصی این کشور وضع می کنیم.
این مقام آمریکایی که نامش بیان نشده است، به خبرنگاران گفت سبربانک نزدیک به یک سوم از کل دارایی های بانکی روسیه را در اختیار دارد و آمریکا اکنون بیش از دو سوم از بخش بانکی روسیه را تحریم کرده است.
یک مقام آمریکایی دیگر نیز گفت: در هماهنگی با گروه ۷ و اتحادیه اروپا، سرمایه گذاری جدید در روسیه را ممنوع می کنیم. این ممنوعیت با فرمان اجرایی جو بایدن رئیس جمهوری آمریکا اجرایی خواهد شد.
دولت آمریکا همچنین گروه جدیدی ازنزدیکان رئیس جمهور ی روسیه و اعضای خانواده آنها از جمله ماریا پوتینا و کاترینا تیخونوا دختران ولادیمیر پوتین، همسر و دختر سرگئی لاوروف وزیر امور خارجه و اعضای شورای امنیت روسیه از جمله دیمیتری مدودف و میخائیل میشوستین رئیس جمهوری و نخست وزیر سابق این کشور را تحریم کرد.
این مقام ارشد آمریکایی گفت که واشنگتن تاکنون بیش از ۱۴۰ فرد میلیاردر روس و اعضای خانواده آنها و بیش از ۴۰۰ مقام دولتی روسیه را تحریم کرده است.
وزارت خزانه داری آمریکا همچنین تحریم‌های کاملی را علیه شرکت‌های مهم دولتی روسیه در روز پنجشنبه اعمال خواهد کرد. این نهاد آمریکایی روز سه شنبه دسترسی روسیه به دلارهای ذخیره شده خود در بانک های آمریکایی برای پرداخت بدهی ها را مسدود کرد.
پیش از این، یک مقام آمریکایی اعلام کرده بود بسته جدید تحریمی هزینه های قابل توجهی بر روسیه تحمیل خواهد کرد و انزوای بیشتر تکنولوژی، مالی و اقتصادی این کشور را به دنبال خواهد داشت.
جن ساکی، سخنگوی کاخ سفید نیز عصر سه شنبه به وقت محلی گفت که این اقدام همچنین با هدف کاهش منابع مالی روسیه است.
وی افزود: هدف این است که آنها را مجبور به انتخاب کنیم. روسیه نباید منابع نامحدود داشته باشد، به خصوص در زمان کنونی که تحریم‌های فلج‌کننده‌ای علیه آن وضع کرده ایم و آنها مجبور خواهند شد بین استفاده از ذخایر ارزشمند دلاری باقی‌مانده، یا درآمد جدید، یا ورشکستگی یکی را انتخاب کنند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003UvL
833858,۱۴۰۱/۰۱/۱۷,اقتصادی,جهش کم سابقه فروش پلتفرم های آنلاین فروش خدمات گردشگری,,"با فروکش کردن نسبی کرونا در کشور، سفرهای نوروزی 1401، جهش قابل توجهی داشته است، به طوری که دبیر ستاد هماهنگی خدمات سفر از ثبت بیش از ۵۰ میلیون و ۶۰۰ هزار نفر شب اقامت در نوروز خبر داده است.مازندران، خراسان رضوی، گیلان، هرمزگان، فارس، اصفهان، بوشهر، یزد، خوزستان و تهران پرسفرترین استان‌ها در تعطیلات نوروز امسال بوده اند. همچنین سفرهای خارجی نیز در نوروز امسال، پر تعدادتر از گذشته شد.اقبال مجدد مردم به سفر، البته رونق را به آژانس های گردشگری و به ویژه پلتفرم های آنلاین فروش خدمات سفر بازگردانده است تا مدیران این مجموعه ها، امیدوار باشند ضررهای ناشی از سایه سه ساله کرونا بر این صنعت، تا حدی جبران شود.
به عنوان مثال، بررسی آمار سامانه گردشگری ""سه کلیک"" که یکی از چهار پلتفرم اول کشور در فروش تور، بلیت، هتل و خدمات سفر است، نشان می دهد تقاضا برای تورهای داخلی و خارجی در سه ماهه پایانی سال 1400 (به ویژه اسفند ماه که زمان خرید تورهای نوروزی است) نسبت به مدت زمان مشابه سال قبل از آن، به ترتیب بیش از 600 و 1600 درصد رشد داشته است.تقاضا برای خرید بلیت پروازهای داخلی و خارجی نیز در این مدت در سامانه سه کلیک، به ترتیب 220 و 500 درصد رشد داشته است. رزرو هتل نیز در فاصله زمانی مذکور، رشد قابل توجهی داشته و به ترتیب 250 و 920 درصد افزایش نشان می دهد.                           ",https://www.asriran.com/003UvK
833857,۱۴۰۱/۰۱/۱۷,اقتصادی,حذف ارز ۴۲۰۰ از حقوق گمرکی واردات کالا,طبق جزء ۱ بند (ه) تبصره ۷ قانون بودجه ۱۴۰۱، نرخ ارز محاسباتی ارزش گمرکی کالاهای وارداتی در همه موارد از جمله محاسبه حقوق ورودی، بر اساس برابری نرخ ارز اعلام شده بانک مرکزی نرخ سامانه مبادلات الکترونیک (ETS) در روز اظهار و مطابق ماده (۱۴) امور گمرکی است.,"با ابلاغ قانون بودجه ۱۴۰۱ به گمرک ایران، دستور حذف نرخ ۴۲۰۰ تومانی از محاسبه حقوق ورودی و جایگزینی نرخ ارز حاشیه بازار صادر شده است.
به گزارش ایسنا، با ابلاغ قانون بودجه امسال از سوی رئیس‌جمهور، گمرک ایران نیز اعمال تغییرات را آغاز کرده است که در اهم آن تغییر نرخ ارز در محاسبه حقوق ورودی قرار دارد ؛ به طوری که نرخ ۴۲۰۰ به نرخ سامانه ETS که نزدیک به بازار است، افزایش پیدا می‌کند که طی آن مالیات بر ارزش افزوده نیز با نرخ جدید محاسبه خواهد شد.
طبق جزء ۱ بند (ه) تبصره ۷ قانون بودجه ۱۴۰۱، نرخ ارز محاسباتی ارزش گمرکی کالاهای وارداتی در همه موارد از جمله محاسبه حقوق ورودی، بر اساس برابری نرخ ارز اعلام شده بانک مرکزی نرخ سامانه مبادلات الکترونیک (ETS) در روز اظهار و مطابق ماده (۱۴) امور گمرکی است.
این در حالی است که در مکاتبه ۱۴ فروردین ماه وکیلی-مدیر کل دفتر واردات گمرک- با باقری پور – مدیر کل دفتر فناوری اطلاعات و امنیت فضای مجازی گمرک- با اشاره به الزام قانون بودجه در مورد اعمال نرخ ETS در سامانه جامع گمرکی جهت محاسبه ارزش گمرکی کالای اعلام شده است که با توجه به هماهنگی و مکاتبات سال گذشته با بانک مرکزی در این رابطه و با عنایت به تکلیف فانونی و بار مالی آن برای سازمان، به قید فوریت نسبت به اجرای قانون بودجه در تبصره ۷ پیرامون اعمال نرخ ارز سامانه مبادله الکترونیک در سامانه جامع گمرکی اقدام لازم انجام شود.
بر اساس این گزارش، درآمد دولت در بودجه از محل عوارض واردات شامل حقوق گمرکی و سود بازرگانی است که مقرر شده محاسبات حقوق گمرکی از ۴۲۰۰ به نرخ حاشیه بازار افزایش پیدا کند ولی با توجه به اثر تورمی که بر روی کالاهای وارداتی به دلیل افزایش بهای تمام شده واردات خواهد داشت، قرار بر این است که سود بازرگانی از سوی وزارت صمت تعدیل شود تا بخشی از اثر تورمی را پوشش دهد که البته هنوز نهایی نشده است.
اما قانون بودجه، تمامی سال را شامل خواهد شد و از این جهت در مورد کالاهایی که از ابتدای امسال و بر اساس قواعد سال گذشته ترخیص شده‌اند، از صاحبان کالا تعهد لازم جهت دریافت اختلاف نرخ بعد از اعمال قانون بودجه دریافت شده و باید آن را با نهایی شدن ارقام سال جدید پرداخت کنند.                           ",https://www.asriran.com/003UvJ
833856,۱۴۰۱/۰۱/۱۷,بین الملل,رویترز: بازرسان آژانس فعال نبون دستگاه‌های تولید سانتریفیوژ در نظنز را تایید کردند,«رافائل گروسی» مدیرکل آژانس بین‌المللی انرژی اتمی پس از سفر نیمه اسفند ۱۴۰۰ خود به تهران در مصاحبه اخیر خود با نشریه صهیونیستی اسرائیل هیوم مدعی شد که اگر ایران خواهان بازگشت به روند عادی است، باید شفافیت بیشتری از خود نشان دهد.,"آژانس بین المللی انرژی اتمی تایید کرد دستگاه‌های تولید سانتریفیوژ در سایت نظنز فعالیت ندارند.
به گزارش باشگاه خبرنگاران؛ خبرگزاری رویترز گزارش داد: آژانس بین المللی انرژی اتمی در گزارش خود به کشور‌های عضو اعلام کرد بازرسان آژانس در تاریخ ۱۵ فروردین تایید کردند که همه دستگاه‌های تولید قطعات سانتریفیوژ به شکل مهر وموم شده در سایت نطنز باقی مانده و بنابراین هیچ فعالیتی نداشته اند.
«رافائل گروسی» مدیرکل آژانس بین‌المللی انرژی اتمی پس از سفر نیمه اسفند ۱۴۰۰ خود به تهران در مصاحبه اخیر خود با نشریه صهیونیستی اسرائیل هیوم مدعی شد که اگر ایران خواهان بازگشت به روند عادی است، باید شفافیت بیشتری از خود نشان دهد.
دور هشتم مذاکرات رفع تحریم‌ها علیه ایران از سوی آمریکا چندی پیش متوقف شد. «جوزپ بورل» مسئول سیاست خارجی اتحادیه اروپا نیز در صفحه توییتر خود از توقف مذاکرات وین خبر داد و اعلام کرد که متن نهایی توافق آماده و روی میز است، اما به دلیل عوامل خارجی لازم است در مذاکرات وقفه ایجاد شود.
بر اساس گزارش‌های منتشر شده از مقامات بلندپایه و مطلع رسیدن به یک توافق امکان دارد در کوتاه‌ترین زمان اتفاق بیفتد. این درحالی است که رژیم صهیونیستی از شروع مجدد مذاکرات بار‌ها تلاش کرده است آن را متوقف کند، اما موفق نشده است. در همین راستا نیز مقامات صهیونیست اعلام کردند در صورتی که حتی توافق منعقد شود تل‌آویو به اقدامات خود علیه ایران ادامه خواهد داد.                           ",https://www.asriran.com/003UvI
833855,۱۴۰۱/۰۱/۱۷,سیاسی,دستور رئیسی برای تامین داروی بیماران SMA در سال ۱۴۰۱,براساس اعلام وزارت بهداشت، در حال حاضر ۵۰۰ بیمار «اس ام ای» بر اساس کدملی در کشور شناسایی شده است و میزان مصرف داروی این بیماران بر اساس وزن هر بیمار(کیلوگرم) است. بر اساس بر آوردها، حدود ۴۰۰ میلیارد تومان هزینه داروهای این ۵۰۰ بیمار شناسایی شده است.,"رییس سازمان غذا و دارو گفت: با دستور رییس جمهور برای اولین بار داروی بیماران (اس ام ای SMA یا اسپینال ماسکیولار آتروفیرا) را در سال جاری تهیه خواهیم کرد.
به گزارش ایرنا، بهرام دارایی روز چهارشنبه درباره کمبود داروی برخی از بیماران خاص اظهار داشت: در دولت سیزدهم بیشترین ارز برای تامین داروی بیماران تالاسمی تخصیص یافته است.
وی از اهتمام سازمان غذا و دارو برای تامین داروی بیماران خاص و تحویل آن درب منزل در سال جاری خبر داد وتصریح کرد: ۴۰۰ هزار بیمار خاص در کشور داریم که اقدامات مناسبی به منظور تامین داروی آنها در دست انجام است.
دولت بیشترین ارز را برای تامین داروی بیماران تالاسمی تخصیص داده است
وی خاطرنشان کرد: در مورد داروی بیماران تالاسمی نیز در این دولت بیشترین ارز برای تامین داروی این بیماران تخصیص یافته و با وجود اینکه پنج تولیدکننده داخلی این داروها را تولید می کنند اما واردات داروهای برند نیز حدالمقدور در دستور کار قرار دارد.
معاون وزیر بهداشت با اشاره به اینکه تامین داروی برخی بیماران در دنیا با محدودیت‌هایی مواجه است، گفت: تولید برخی داروها تنها در یک یا دو کشور صورت می گیرد و میزان تقاضا نیز برای دارویی در برهه های مختلف افزایش یابد بنابراین برخی کمبودها جهانی است. موضوع کمبود برخی از داروها در تمامی کشورهای دنیا وجود دارد؛ چنانچه در سال گذشته کمبودهای دارویی در امریکا به ۹۰۰ قلم رسیده بود.‌وی خاطرنشان کرد: سال گذشته سال انتقال دولت بود و نقصانی در مورد تامین ارز و به تبع آن برخی کمبودها اتفاق افتاد، در سازمان غذا و دارو در سال جاری تمام تلاشمان را می‌کنیم تا علاوه بر تامین مناسب داروی بیماران خاص برای اولین بار داروی مصرفی آن ها را درب منزل تحویل دهیم.
براساس اعلام وزارت بهداشت، در حال حاضر ۵۰۰ بیمار «اس ام ای» بر اساس کدملی در کشور شناسایی شده است و میزان مصرف داروی این بیماران بر اساس وزن هر بیمار(کیلوگرم) است. بر اساس بر آوردها، حدود ۴۰۰ میلیارد تومان هزینه داروهای این ۵۰۰ بیمار شناسایی شده است.
«اس ام ای» یا آتروفی عضلانی نخاعی نوعی بیماری ژنتیکی است که با ضعیف شدن عضلات موجب مشکلات حرکتی می شود و نبود دارو منجر به تشدید این بیماری خواهد شد. این بیماری به صورت ژنتیکی در کودکان بوده و می‌تواند در توانایی چهاردست‌وپا راه‌رفتن، نشستن، راه‌رفتن و کنترل حرکات سر کودک اثر بگذارد و نوع شدید آن می‌تواند به عضلات درگیر در تنفس و بلع آسیب بزند.
«اس ام ای» نتیجه ضعف و آتروفی عضلات بدن در اثر مسئله ژنتیکی است که در آن سلول‌های حرکتی نخاعی ساخته نمی‌شوند. وقتی سلول‌های حرکتی نخاعی ساخته نشوند، دیگر حرکتی هم در کار نیست و این کودکان دچار یک لاغری مفرط و اختلالات حرکتی جدی می‌شوند و از همان دوران کودکی و طفولیت علائم بیماریشان مشهود و مشخص است. این کودکان از نظر ذهنی و هوشی بسیار باهوش و متعادل هستند اما از نظر اندامی، عضلات لاغر و اختلال جدی در حرکت دارند و لاغری اندام شان نیز برای همیشه برای آن‌ها همیشه باقی خواهد ماند. . این بیماری بسیار نادر است و شاید یک در ۵۰۰ هزار نفر به این بیماری مبتلا شوند. در کل کشور ممکن است ۴۰ و ۵۰ نفر به این بیماری مبتلا باشند.                           ",https://www.asriran.com/003UvH
833854,۱۴۰۱/۰۱/۱۷,علمی,سامانه ویدیو چک دانش بنیان ایرانی طراحی و ساخته شد,مدیرعامل شرکت دانش بنیان سبحان: امکانات ارائه شده توسط سامانه داور ویدیویی از لحاظ کیفیت و کارایی کاملا مطابق با فیچرهای (Feature) مورد نظر فیفا است و همه آن ها را ساپورت می کند.,"شرکت سبحان پایا مستقر در پارک علم و فناوری دانشگاه تهران موفق به طراحی و ساخت سامانه داور ویدیویی یا همان ویدیو چک شد.
به گزارش ایرنا، مدیرعامل شرکت دانش بنیان سبحان پایا در خصوص طراحی و ساخت سامانه داور ویدیویی گفت: این سیستم از چند محصول زیرشاخه تشکیل شده است. شرکت از سال ۱۳۹۷ با سفارش فناوری رسانه سازمان صدا وسیما، طراحی بخش اسلوموشن که همان بخش اصلی این سیستم محسوب می شود را آغاز کرد و در انتهای سال ۱۳۹۸ نیز ساخت این بخش از محصول به پایان رسید.
مهندس حسام الدین شاهرخ افزود: با به پایان رسیدن ساخت بخش اصلی محصول، در بخش های مختلف سازمان تست میدانی آن انجام شد. درحال حاضر نیز این محصول در تنها شبکه ۴k ایرانی واحد سیار استان تبریز، تهران و بخش های دیگر سازمان مورد استفاده قرار گرفته است.
وی با تاکید بر اینکه بخش های دیگر مورد نیاز برای این سیستم توسط شرکت طراحی و ساخته شده، گفت: سامانه ارتباط رادیویی داوران داخل زمین بازی با افراد مستقر در اتاق VAR، سیستم های ضبط تصاویر و ارتباطات با مانیتورینگ کنار زمین و فعالیت‌هایی از این قبیل در طی این چند سال انجام شده است.
مدیرعامل شرکت دانش بنیان سبحان پایا با بیان اینکه سامانه داور ویدیویی تکمیل شده و آماده تست است، توضیح داد: سیستم آماده تست است. با فیفا نیز ارتباطات و مکاتباتی صورت گرفته و اسناد اولیه نیز برای آن ها ارسال شده است.
وی با یادآوری این امر که اطلاعات کلی سامانه داور ویدیویی توسط فیفا تایید شده است، افزود: مطابق با روند فیفا، ضروری است که سیستم در یک استادیوم نصب شده و یک بازی سی دقیقه ای انجام شود. سپس می بایست تصاویر ضبط شده بازی برای فیفا ارسال و توسط آن ها بررسی گردد. در صورتیکه مشکلی مشاهده نشود، فیفا تاییدیه فنی اولیه را صادر می کند.
شاهرخ علت کندی در روند کار را وجود مشکلاتی از قبیل کرونا، تغییرات در فدراسیون فوتبال، اسپانسرهای فدراسیون و… دانست و گفت: امیداوریم تا پایان فروردین سال ۱۴۰۱ موارد مورد نظر فیفا را ارسال کرده و تاییدیه فنی را دریافت کنیم.
شاهرخ با بیان این که در دنیا تنها ۴ یا ۵ کشور این محصول را تولید کرده اند، اظهار داشت: در دنیا یک یا دو کشور در این حوزه بسیار شاخصند و رنکینگ بالایی دارند. این برتری شامل بحث VAR، رسانه، واحدهای سیار و پخش صحنه های آهسته و… می شود. شرکت به دلیل وجود حساسیت های بسیار در سازمان صدا و سیما، بهترین محصول در این حوزه را که مرتبط با شرکت EVS بلژیک است را به عنوان مرجع انتخاب کرده است و سعی شد محصولی با همان مشخصات تولید شود.
وی در ادامه توضیح داد: عملکرد این محصول با نمونه محصول مرجع در بخشی از فعالیت های صداوسیما مقایسه شد. سامانه داور ویدیویی در بحث های مرتبط با کیفیت، NCOD، PSNR و تست فشار که شامل کار کردن بدون وقفه سیستم در ۳۲ روز می باشد نیز موفق ظاهر شد.
شاهرخ تاکید کرد: امکانات ارائه شده توسط سامانه داور ویدیویی از لحاظ کیفیت و کارایی کاملا مطابق با فیچرهای (Feature) مورد نظر فیفا است و همه آن ها را ساپورت می کند.
مدیرعامل شرکت سبحان پایا برنامه اصلی شرکت در سال ۱۴۰۱ را سامانه داور ویدیویی دانست و تشریح کرد: امید است پس از دریافت تاییدیه فیفا، سامانه را در ورزشگاه های مختلف نصب کنیم. طی صحبت هایی با تعدادی از ورزشگاه ها، در تلاشیم تا اولین سامانه را در ورزشگاه امام رضا نصب کنیم.
وی در ادامه با اشاره به گفت وگو با اسپانسر تیم های ملی در جهت ایجاد یک همکاری گفت: سعی بر آن است تا یک همکاری به صورت جامع و متمرکز ایجاد شود. بدین صورت ۱۰ تا ۱۲ سیستم در یک دیتا سنتر بزرگ(data center) در تهران نصب می شود و بقیه استادیوم ها با استفاده از فیبر به این مرکز وصل خواهند شد. نمونه مشابه چنین فعالیتی در روسیه و اسپانیا نیز اجرا شده است.
شاهرخ از توسعه رادیو اینترنتی به عنوان برنامه دیگر شرکت صحبت کرد و افزود: در تلاشیم تا بتوانیم مجوزهای ساترا را دریافت کرده و اولین رادیو خصوصی را که مجموعه های مختلف می توانند از آن استفاده کنند، راه اندازی کنیم. این رادیو در بستر اینترنت بوده و با در اختیار قرار دادن پنل مخصوص به هر کاربر از جمله مجموعه های مثل دانشگاه ها، بانک ها و موسسات، فرصت داشتن رادیو و رسانه مخصوص به هر مجموعه را فراهم می آورد.                           ",https://www.asriran.com/003UvG
833853,۱۴۰۱/۰۱/۱۷,بین الملل,انتشار فهرست ثروتمندترین افراد جهان در سال ۲۰۲۲/ داماد ترامپ در جمع تازه واردها,در صدر این فهرست ایلان ماسک قرار دارد. با جهش ۳۳ درصدی سهام شرکت تسلا، ماسک ۶۸ میلیارد دلار جدید کسب کرد و با ۲۱۹ میلیارد دلار، مقام ثروتمندترین فرد جهان را به خود اختصاص داده است.,"نشریه فوربس آمریکا تازه‌ترین رده‌بندی ثروتمندترین افراد جهان در سال ۲۰۲۲ را منتشر کرد. این فهرست شامل ۲ هزار و ۶۶۸ میلیاردر است که در مجموع از ثروتی معادل ۱۲.۷ تریلیون دلار برخوردارند.
به گزارش ایرنا، در صدر این فهرست ایلان ماسک قرار دارد. با جهش ۳۳ درصدی سهام شرکت تسلا، ماسک ۶۸ میلیارد دلار جدید کسب کرد و با ۲۱۹ میلیارد دلار، مقام ثروتمندترین فرد جهان را به خود اختصاص داده است.
در رده دوم جف بزوس، مالک آمازون قرار دارد که به دلیل کاهش ۳ درصدی سهام این شرکت و همینطور افزایش کمک‌های خیریه‌اش، ۶ میلیارد دلار دارایی قبلی خود را از دست داد و با ۱۷۱ میلیارد دلار به رتبه دو سقوط کرد.
در رتبه سوم نیز برنار آرنو، سرمایه‌دار فرانسوی صاحب شرکت‌های تولید کالاهای لوکس قرار دارد که سال گذشته ۸ میلیارد دلار به ثروت خود اضافه کرد و دارایی‌هایش در مجموع به ۱۵۸ میلیارد دلار رسید. بیل گیتس با ۱۲۹ و وارن بافت نیز با ۱۱۸ میلیارد دلار در رده‌های ۴ و ۵ قرار گرفتند.
در این فهرست کماکان فرانسواز بتانکور مدیر ثروتمندترین زن جهان که پدربزرگش غول لوازم آرایشی و بهداشتی «لورآل» را تأسیس کرد، با ۷۴.۸ میلیارد دلار مقام نخست را داراست. در مجموع ۳۲۷ زن در این لیست حاضر هستند که از میان آن‌ها ۲۲۶ نفر ثروت خود را به ارث برده‌اند و ۱۰۱ نفر میلیاردرهای خودساخته‌ای هستند که در صدر آن‌ها فن هونگ وی رئیس شرکت الیاف شیمیایی هنگ‌لی‌گروپ چین با ۱۸.۲ میلیارد دلار ثروت قرار دارد.
موکش آمبانی از هند با ۹۰.۷ میلیارد دلار دارایی همچنان ثروتمندترین فرد در آسیا نام گرفته است.
آمریکا با ۷۳۵ میلیاردر که ثروتی به ارزش ۴.۷ تریلیون دلار دارند همچنان در صدر جهان است. چین (شامل ماکائو و هنگ کنگ) با ۶۰۷ میلیاردر با ثروتی مجموعا به ارزش ۱.۹۶ تریلیون دلار در رتبه دوم باقی مانده است. در مجموع، میلیاردرهای چینی نسبت به سال پیش که حدود ۲.۵ تریلیون دلار ثروت داشتند حدود ۵۰۰ میلیارد دلار فقیرتر شده‌اند. پس از چین، هند با ۱۶۶، آلمان با ۱۳۴ و روسیه با ۸۳ نفر سه کشور با بیشتری افراد ثروتمند هستند.
انتشار لیست جدید در حالی صورت می‌گیرد که همه‌گیری کووید-۱۹، سقوط بازارهای سهام و کسادی تجارت به میلیاردهای جهان ضربه زده است. ۳۲۹ نفر عمدتا با سقوط ثروتشان به زیر یک میلیارد دلار از این لیست خارج شده‌اند که بیشترین تعداد از زمان بحران مالی سال ۲۰۰۹ بدین سو است.
با این وجود در حالی که ۲۳۶ نفر به تازگی به این لیست اضافه شده‌اند، هزار نفر نیز نسبت به یک سال پیش ثروتمندتر شده‌اند. از جمله افراد تازه‌وارد می‌توان به ریحانا ستاره پاپ آمریکا با ۱.۷ میلیارد دلار، پیتر جکسون، کارگردان ارباب حلقه‌ها و جرد کوشنر، سرمایه‌گذار و داماد دونالد ترامپ اشاره کرد.
۸۶ عضو این فهرست زیر ۴۰ سال سن دارند که در میان آن‌ها ملانی پرکینز بنیانگذار ۳۴ ساله پلتفرم طراحی گرافیک کانوا حضور دارد. از این تعداد ۱۲ نفر نیز زیر ۳۰ سال سن دارند از جمله کوین دیوید لمن ۱۹ ساله جوان‌ترین میلیاردر جهان و وارث داروخانه‌های زنجیره‌ای در آلمان موسوم به «دروگری مارکت» و گری وانگ ۲۸ ساله بنیانگذار ارز دیجیتال FTX.
بنا بر گزارش فوربس در مجموع ارزش دارایی ثروتمندان جهان نسبت به سال گذشته که رکوردی ۱۳.۱ تریلیون دلاری را ثبت کرد، حدود ۴۰۰ میلیارد دلار کاهش یافته و به ۱۲.۷ تریلیون دلار رسیده است.                           ",https://www.asriran.com/003UvF
833852,۱۴۰۱/۰۱/۱۷,حوادث,شکستن سر دانش آموز در پرتاب تخته پاک کن معلم,پرتاب تخته پاک کن از سوی معلم مدرسه حکمت شهر اشنویه به سمت یک دانش آموز، موجب آسیب دیدگی او از ناحیه سر (شکستگی) شد.,"مدیرکل آموزش و پرورش آذربایجان غربی گفت: پیگیری علت وقوع حادثه شکسته شدن سر دانش آموز مقطع ابتدایی مدرسه‌ای در اشنویه در دست بررسی است.
جواد جنگی در گفت و گو با ایرنا افزود: با توجه به دریافت خبری از اشنویه مبنی بر بروز حادثه برای یکی از دانش آموزان این شهرستان، ضمن پیگیری مستمر موضوع، دستور پیگیری و رسیدگی در اسرع وقت صادر شده است.
وی اظهار کرد: با توجه به اینکه دفاع از حقوق دانش آموزان و معلمان جزو رسالت های اصلی و مهم آموزش و پرورش است، مدیریت آموزش و پرورش منطقه و اداره کل به محض اطلاع، به موضوع ورود پیدا کرده و با جدیت علت وقوع حادثه را بررسی می‌کنند.

جنگی اضافه کرد: پس از بررسی در صورت احراز تخلف، با فرد خاطی برابر مقررات و ضوابط مربوطه رفتار خواهد شد.
به گزارش ایرنا «روز گذشته پرتاب تخته پاک کن از سوی معلم مدرسه حکمت شهر اشنویه به سمت یک دانش آموز، موجب آسیب دیدگی او از ناحیه سر (شکستگی) شد».
تصاویر مربوط به ضرب و شتم این دانش آموز در فضای مجازی این شهرستان سبب جریحه دار شدن احساسات عمومی شد.
در این شهرستان ۱۶ هزار و ۲۳۰ دانش‌آموز در ۶۵۱ کلاس درس در حال تحصیل هستند که از این تعداد ۳۹۶ کلاس ابتدایی، ۱۴۸ کلاس درس متوسطه اول و ۱۰۷ کلاس درس متوسطه دوم است.                           ",https://www.asriran.com/003UvE
