News_ID,Date,Subject,Title,Summary,Body,Short_link
834709,۱۴۰۱/۰۱/۲۳,سیاست خارجی,طالبان: تجمع صورت گرفته در مقابل کنسولگری ایران خودسرانه بود,پس از اقدام طالبان، وضعیت به طور کامل در کنترل قرار گرفت و از آنجا که خیلی سریع این حرکت کنترل شد، اتفاق خاصی روی نداد.,"رئیس اداره اطلاعات و فرهنگ طالبان تجمع صورت گرفته در مقابل کنسولگری ایران را خودسرانه دانست.
به گزارش ایلنا، نعیم الحق حقانی در حساب تویئتر خود نوشت: در برابر کنسولگری ایران تعدادی به طور خودسرانه تظاهرات کرده بودند که تظاهرکنندگان با دخالت نیرو‌های امنیتی امارت اسلامی افغانستان (طالبان) به صورت فوری پراکنده شدند.
پس از اقدام طالبان، وضعیت به طور کامل در کنترل قرار گرفت و از آنجا که خیلی سریع این حرکت کنترل شد، اتفاق خاصی روی نداد.
                           ",https://www.asriran.com/003V93
834706,۱۴۰۱/۰۱/۲۳,عمومی,دیدنی های امروز؛ از دهمین سالگرد به قدرت رسیدن رهبر کره شمالی تا تغییر حکومت در پاکستان,جشن 10 ساله شدن دوران کیم جونگ اون در کره شمالی، جنگ اوکراین، تغییر حکومت در پاکستان و اعتراضات فلسطینی ها علیه اشغالگران اسراییلی,"انفجار در شهر ""صیدا"" در جنوب لبنان/ رویترز 						       							امدادرسانی به سیلزدگان در فیلیپین/ رویترز 						       							بره گوسفند سوار بر مادر/ اورگان آمریکا/ زوما 						       							شادمانی طرفداران ""شهباز شریف"" نخست وزیر جدید پاکستان در ""راولپندی"" پاکستان/ رویترز 						            							تظاهرات بومیان برزیل علیه رییس جمهوری برزیل/ رویترز 						       							بمب های روسی در شهر خارکیف اوکراین/ رویترز 						       							کارخانه تولید کیت های تشخیص کووید-19 در چین/ چاینا دیلی 						       							پناه بردن غیرنظامیان به واگن های مترو برای در امان ماندن از حملات موشکی روسیه در شهر ""خارکیف"" اوکراین/ رویترز 						            							موانع مقابل کاخ ریاست جمهوری سریلانکا که پس از تجمعات اعتراضی ضددولتی در شهر کلمبو سریلانکا، گذاشته شده است./ رویترز 						       							پرواز تیم های نمایش هوایی در حاشیه نمایشگاه سالانه هوا و فضا در شهر سانتیاگو شیلی/ گتی ایمجز 						       							ساخت یک بیمارستان صحرایی برای بستری کردن بیماران کرونایی در ""گوآنگژو"" چین/ رویترز 						       							اعتراضات حوانان فلسطینی علیه اشغالگران اسراییلی در حومه شهر ""رام الله"" در کرانه باختری/ رویترز 						            							جشن حزب حاکم کره شمالی در دهمین سالگرد به قدرت رسیدن ""کیم جونگ اون"" رهبر کره شمالی/ خبرگزاری رسمی کره شمالی 						       							کارناوال خیابانی در شهر ""لاپاز"" بولیوی/ EPA 						                                   ",https://www.asriran.com/003V90
834707,۱۴۰۱/۰۱/۲۳,ورزشی,خبر مهم ضرغامی برای علاقمندان به جام جهانی قطر,تمام تصمیمات این میزبانی از جمله حذف روادید ورود هواداران جام جهانی فوتبال به ایران اطلاع رسانی خواهد شد.,"فارس نوشت: وزیر میراث فرهنگی، صنایع دستی و گردشگری از تصمیم گیری نهایی در مورد لغو موقتی روادید ایران از مبدا قطر برای تسهیل ورود تماشاگران جام جهانی فوتبال در جلسه امروز ستاد خبر داد.



عزت الله ضرغامی در مورد پیشنهاد دو شهر کیش و قشم برای میزبانی از هواداران جام جهانی گفت: جام جهانی قطر فرصت مناسبی برای حضور تماشاچیان این مسابقات به مناطق آزاد ایران و بازدید از ظرفیت‌های گردشگری کشور است.
وزیر میراث فرهنگی با اشاره به مزیت جزایر جنوبی کشور، افزود: جزایری همچون کیش و قشم به دلیل دارا بودن زیرساخت‌های مناسب و نزدیکی به محل برگزاری مسابقات از مزیت نسبی برخوردار است.
ضرغامی اظهار کرد: سازمان مدیریت مناطق آزاد با همکاری وزارتخانه میراث فرهنگی، صنایع دستی و گردشگری در حال برنامه ریزی مناسب برای استقبال، اسکان و گردشگری هواداران جام جهانی قطر است؛ این برنامه‌ها منوط به جزیره کیش و قشم نیست بلکه برای باقی مناطق کشور هم برنامه ریزی‌ها در نظر گرفته شده است.
عضو کابینه دولت سیزدهم یادآور شد: در مورد فرآیندهای قانونی موضوعات مربوط به لغو موقتی روادید ایران از مبدا قطر به ویژه در شهرهای مختلف در جلسات ستاد تصمیم گیری صورت می‌پذیرد، در همین راستا امروز جلسه‌ای با ریاست معاون اول رئیس جمهور و وزرای مربوطه پیرامون این موضوع برگزار می‌شود.
ضرغامی در پایان خاطر نشان کرد: آخرین جزییات در نشست امروز با محوریت ریاست معاون اول رئیس جمهور مورد بررسی قرار می‌گیرد، تمام تصمیمات این میزبانی از جمله حذف روادید ورود هواداران جام جهانی فوتبال به ایران اطلاع رسانی خواهد شد.

                           ",https://www.asriran.com/003V91
834705,۱۴۰۱/۰۱/۲۳,سیاست خارجی,کاردار افغانستان در تهران احضار شد/ توقف فعالیت کنسولی ایران در افغانستان,وی با یادآوری مسئولیت دولت ها در برقراری امنیت نمایندگی های دیپلماتیک خواستار برخورد قانونی با حمله کنندگان به نمایندگی های جمهوری اسلامی ایران شد.,"در پی برگزاری تجمع های اعتراض آمیز و انجام حرکت های خشونت آمیز مقابل ساختمان سفارت و کنسولگری ایران در افغانستان، کاردار این کشور در تهران احضار شد
  وزارت خارجه ایران  اعلام کرد: سیدرسول موسوی امروز با احضار کاردار سفارت افغانستان در تهران، نسبت به حملات انجام شده به سفارت جمهوری اسلامی ایران در کابل و سرکنسولگری جمهوری اسلامی ایران در هرات به شدت اعتراض کرد.
وی با یادآوری مسئولیت دولت ها در برقراری امنیت نمایندگی های دیپلماتیک خواستار برخورد قانونی با حمله کنندگان به نمایندگی های جمهوری اسلامی ایران شد.
مدیرکل آسیای جنوبی همچنین به اطلاع کاردار افغانستان رساند که تا اطلاع ثانوی بخش های کنسولی نمایندگی های جمهوری اسلامی ایران در افغانستان فعالیت های خود را متوقف کرده اند تا اطمینان لازم از طرف وزارت امور خارجه افغانستان در زمینه برقراری امنیت کامل نمایندگی های جمهوری اسلامی ایران، داده شود.
                           ",https://www.asriran.com/003V8z
834703,۱۴۰۱/۰۱/۲۳,سیاست خارجی,گزارش رویترز از دلایل توقف «مذاکرات برجامی»/ حساسیت‌های سیاسی در پایتخت‌های ایران و آمریکا,یک منبع گفته است که ایالات متحده در ازای نوعی اقدام یا تعهد از سوی ایران درباره فعالیت‌های سپاه، می تواند خارج کردن نام آن را از فهرست سیاه در نظر بگیرد.,"رویترز در گزارشی به دلایل توقف در مذاکرات برجامی پرداخت.
به گزارش ایلنا به نقل از رویترز، تحلیلگران می‌گویند یکی از آخرین موانع برای احیای توافق هسته‌ای ۲۰۱۵ ایران - درخواست تهران برای حذف سپاه پاسداران از فهرست سیاه ایالات متحده تبدیل به یک موضوع سیاسی شده است. در حالی که به نظر می‌رسید دو طرف یک ماه پیش به احیای این پیمان نزدیک شده بودند، اما از آن زمان مذاکرات به دلیل خواسته‌های روسیه در آخرین لحظه، تعطیلات نوروزی و مسئله حل‌نشده درباره اینکه آیا واشنگتن ممکن است سپاه پاسداران انقلاب اسلامی را از فهرست سیاه خارج کند یا خیر، متوقف شده است.
ایالات متحده و ایران بیش از یک سال است که در مورد احیای توافق هسته‌ای که بر اساس آن ایران برنامه هسته‌ای خود را در ازای رهایی از تحریم‌های اقتصادی محدود کرده بود، گفت‌وگوهای غیرمستقیمی انجام داده‌اند. یک منبع گفته است که ایالات متحده در ازای نوعی اقدام یا تعهد از سوی ایران درباره فعالیت‌های سپاه، می تواند خارج کردن نام آن را از فهرست سیاه در نظر بگیرد.
دنیس راس، مذاکره‌کننده ارشد آمریکا در امور خاورمیانه، با اشاره به اینکه برخی از دموکرات‌ها مخالف حذف سپاه از لیست سیاه هستند، گفت: با این حال، کاخ سفید به خوبی از حساسیت سیاسی و خطرات حذف نام سپاه از این فهرست آگاه است.
وی افزود: «در بخش سیاسی کاخ سفید تردیدهایی در این باره وجود دارد.»
دیوید ایگناتیوس، ستون نویس واشنگتن‌پست روز جمعه خبر داد که یک مقام ارشد دولت آمریکا اعلام کرده که جو بایدن، رئیس‌جمهور ایالات متحده قصد ندارد عنوان سپاه را از این فهرست حذف کند.
یک مقام ارشد دولت بایدن در پاسخ به سوالی درباره این گزارش گفت: ""ما قرار نیست به صورت علنی مذاکره کنیم و هنوز شکاف‌هایی وجود دارد.""
این مقام که خواست نامش فاش نشود، افزود: «در این مرحله مسئولیت واقعاً بر عهده ایران است، به ویژه در این موضوع».
هنگامی که دولت ترامپ در سال ۲۰۱۹ سپاه پاسداران انقلاب اسلامی را در لیست سیاه معرفی کرد، این اولین بار بود که واشنگتن بخشی از ارتش یک کشور دیگر را تا این حد تحریم می‌کرد و از سوی برخی به عنوان اقدامی برای دشوارتر کردن احیای توافق هسته‌ای، تلقی شد. منتقدان حذف سپاه از فهرست سیاه و همچنین کسانی که به این ایده علاقه دارند، می‌گویند که انجام این کار تأثیر اقتصادی کمی برای ایران و این تشکیلات خواهد داشت زیرا دیگر تحریم‌های ایالات متحده، بازیگران خارجی را مجبور می‌کند از سپاه دوری کنند.
یک مقام ارشد آمریکایی که خواست نامش فاش نشود، گفت: «این ارزیابی کل دولت است که در صورت لغو تحریم‌ها، این اقدام تاثیر قابل توجهی بر فعالیت‌های سپاه نخواهد داشت. »
سپاه پاسداران انقلاب اسلامی، یک سازمان سیاسی قدرتمند در ایران است. منابع ایرانی دلایل متعددی را برای حذف این نام ذکر کردند، از جمله سیاست داخلی و تمایل تیم ابراهیم رئیسی، رئیس‌جمهور جدید ایران برای نشان دادن اینکه می‌تواند توافقی بهتر از حسن روحانی خود داشته باشد.
یک دیپلمات ارشد ایرانی که نخواست نامش فاش شود، گفت: این مسئله بیشتر یک موضوع حیثیتی برای مذاکره‌کنندگان ایران است.
یک مقام ارشد سابق ایران افزود: تیم جدید از ابتدا بر موضوع حذف سپاه از فهرست سیاه پافشاری کرد و در صورت لغو تحریم‌ها علیه سپاه، آن را یک دستاورد بزرگ می‌بیند. این موضوع، عمدتاً برای استفاده داخلی است زیرا آنها از توافق روحانی در سال ۲۰۱۵ انتقاد کردند و نمی‌توانند فقط همان توافق را احیا کنند.""
در حالی که مقامات آمریکایی از اعتراف آن بیزارند، موضوع اصلی در واشنگتن نیز سیاسی است. جمهوری‌خواهان استدلال می‌کنند که حذف سپاه از لیست سیاه نشان می‌دهد دولت بایدن در برابر تروریسم نرم است، اتهامی که مقامات آمریکایی آن را رد می‌کنند.
مایکل مک کال، نماینده ارشد جمهوری‌خواه در کمیته روابط خارجی مجلس نمایندگان، هفته گذشته بر هزینه سیاسی کاخ سفید برای اتخاذ این تصمیم تاکید کرد.
وی گفت: «این امر حزب دموکرات را در این مورد به دو گروه تبدیل می‌کند.»
جاش گاتهایمر، نماینده دموکرات نیوجرسی، هفته گذشته گفت: «ما نمی‌توانیم با جان آمریکایی‌ها قمار کنیم و نام سپاه را از فهرست سیاه حذف کنیم».
این در حالی است که منتقدان حذف سپاه از فهرست سیاه، اذعان دارند که حذف این سازمان از این فهرست، آثار عملی کمی خواهد داشت.                           ",https://www.asriran.com/003V8x
834702,۱۴۰۱/۰۱/۲۳,اجتماعی ,امشب شه شنبه، آخرین مهلت ثبت نام آزمون ارشد علوم پزشکی,افرادی که قبلاً کد پیگیری پرداخت موفقیت آمیز را دریافت کردند، اما طی نوبت اول موفق به ثبت نام نشده بودند در زمان تمدید، مطابق بند ۳-۲ صفحه ۲۸ دفترچه راهنمای ثبت نام با وارد کردن کد ملی بقیه مراحل را انجام دهند.,"مهلت نام نویسی برای شرکت در آزمون ورودی دوره کارشناسی ارشد ناپیوسته رشته‌های گروه پزشکی سال تحصیلی ۱۴۰۲-۱۴۰۱ امشب پایان می یابد.
به گزارش ایسنا، متقاضیان تا ساعت ۲۴ امشب، سه شنبه ۲۳ فروردین ماه جاری می توانند برای ثبت نام مجدد و ویرایش اطلاعات در آزمون کارشناسی ارشد رشته های گروه پزشکی سال ۱۴۰۱ اقدام کنند.
افرادی که قبلاً کد پیگیری پرداخت موفقیت آمیز را دریافت کردند، اما طی نوبت اول موفق به ثبت نام نشده بودند در زمان تمدید، مطابق بند ۳-۲ صفحه ۲۸ دفترچه راهنمای ثبت نام با وارد کردن کد ملی بقیه مراحل را انجام دهند.
در طول مدت زمان ثبت نام، تصحیح و ویرایش اطلاعات ثبت شده (به‌جز کد ملی) امکانپذیر است و پرداخت هزینه آزمون هیچ ربطی به انتخاب نوبت امتحانی (یا همان گروه امتحانی) مندرج در جدول شماره ۲ دفترچه راهنمای ثبت نام ندارد. پس از پرداخت هزینه، در طول مدت زمان ثبت نام، ویرایش و تصحیح نوبت امتحانی و یا رشته امتحانی امکانپذیر است.
پس از اتمام ثبت نام نهایی و قبل از اتمام مهلت ثبت نام و ویرایش، از فرم ثبت نام پرینت گرفته شده و کلیه اطلاعات بررسی شود تا در صورت لزوم تصحیح و کامل شود. لازم است این فرم پس از اتمام ثبت نهایی، جهت ارائه در مواقع لزوم توسط داوطلب نگهداری شود.                           ",https://www.asriran.com/003V8w
834701,۱۴۰۱/۰۱/۲۳,بین الملل,مرگ بیش از ۶ میلیون نفر در جهان به علت کرونا/ عبور مبتلایان از مرز ۵۰۰ میلیون نفر,ایران با مجموع هفت میلیون و ۱۹۴ هزار و ۷۶۸ مورد ابتلا و ۱۴۰ هزار و ۶۵۰ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.,"آمار مجموع مبتلایان به کووید-۱۹ در جهان تاکنون به ۵۰۰ میلیون و ۵۳ هزار و ۲۷۸ نفر رسیده همچنین مرگ شش میلیون و ۲۰۶ هزار و ۶۶ نفر بر اثر این بیماری تأیید شده است.
به گزارش ایسنا، بر اساس آمارهای رسمیِ همه‌گیری کرونا، آمریکا با بیش از ۸۲.۱ میلیون مبتلا و بیش از یک میلیون قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳ میلیون مبتلا پس از آمریکا در رتبه دوم جهانی به لحاظ میزان ابتلا قرار گرفته است.
همچنین آمار مبتلایان به کووید-۱۹ در برزیل هم از ۳۰.۱ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است.
برزیل در عین حال با بیش از ۶۶۱ هزار جان باخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود و پس از آن هند با بیش از ۵۲۱ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.
همچنین در اروپا، روسیه با گذشتن از آمار ۳۷۱ هزار قربانی، هم اکنون بالاترین رقم مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.
فرانسه همچنین با ثبت بیش از ۲۶.۹ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است.
جدول جهانی پاندمی کرونا
بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح امروز (سه شنبه) به ترتیب به شرح زیر است:

همچنین ایران با مجموع هفت میلیون و ۱۹۴ هزار و ۷۶۸ مورد ابتلا و ۱۴۰ هزار و ۶۵۰ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.
بر اساس آمار فوق پس از ایالات متحده، هند و برزیل تاکنون در فرانسه، آلمان، انگلیس، روسیه، کره جنوبی، ایتالیا، ترکیه، اسپانیا، ویتنام، آرژانتین، هلند، ایران، ژاپن، کلمبیا، اندونزی، لهستان، مکزیک، استرالیا، اوکراین، مالزی، رژیم صهیونیستی، اتریش، بلژیک، تایلند، جمهوری چک، آفریقای جنوبی، پرتغال، فیلیپین، کانادا، پرو، شیلی، سوئیس و یونان نیز بیش از سه میلیون مبتلا ثبت شده‌ است.
روند افزایش آمار ابتلا به بیماری کووید-۱۹ که تاکنون در ۲۲۶ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.
در این لینک مشروح آمار گستردگی ویروس کرونا در جهان و جدول حاوی تمام جزئیات آماری در همه کشورها و مناطق درگیر کرونا به روزرسانی می شود.                           ",https://www.asriran.com/003V8v
834700,۱۴۰۱/۰۱/۲۳,فرهنگی/هنری,کشف استعداد از میان تماشاچیان یا اتفاقی از قبل هماهنگ‌ شده؟/ آن‌چه در «عصر جدید» رخ داد,سپس قطعه «نفرین» که علیخانی اعلام کرد به صورت تنظیم شده موجود است، پخش شد و این تماشاچی که در زمینه خوانندگی و نوازندگی نیز تجربه داشت، شروع به خواندن کرد.,"خراسان نوشت: قسمت یازدهم فصل سوم مسابقه «عصر جدید» که شامگاه یکشنبه، ۲۱ فروردین پخش شد با یک اتفاق عجیب و حاشیه‌ای همراه بود.
احسان علیخانی با اشاره به این که تعداد زیادی از ویدئوهای ارسالی مربوط به استعداد خوانندگی بوده، خطاب به تماشاچیان پرسید چه کسانی تصور می‌کنند که استعداد خوانندگی دارند؟
سپس یکی از تماشاگران حاضر در سالن را انتخاب کرد تا برای نمایش استعداد خود روی صحنه بیاید. سپس قطعه «نفرین» که علیخانی اعلام کرد به صورت تنظیم شده موجود است، پخش شد و این تماشاچی که در زمینه خوانندگی و نوازندگی نیز تجربه داشت، شروع به خواندن کرد.
در نهایت قرار بر این شد که داوران هنگام اجرا به هومن یارمحمدی رای بدهند و او پس از کسب چهار چراغ سفید در فینال قسمت ۱۱ حاضر شد. نکته عجیب این بود که احسان علیخانی با زنگ طلایی خود، هومن یارمحمدی را به مرحله بعد فرستاد!
* فیلم این اتفاق را اینجا تماشا کنید.
طبق قوانین مسابقه، شرکت‌کنندگان باید مراحل ارسال ویدئو، راستی‌آزمایی، پذیرفته شدن و تمرین را طی کنند، بنابراین حضور یارمحمدی در جمع شرکت‌کنندگان و برندگان «عصر جدید» عادلانه نیست.
طبق آن‌چه در واکنش‌های مخاطبان دیده می‌شود نیز بسیاری از کاربران انتخاب این فرد را اتفاقی ندانسته و آن را اتفاقی از پیش تعیین شده برای بالا رفتن جذابیت مسابقه و کنار زدن برخی حواشی مانند ماجرای دختر نابینا دانسته‌اند.___________________*یادداشتی از مصطفی داننده درباره عصر جدید را هم اینجا بخوانید.                           ",https://www.asriran.com/003V8u
834699,۱۴۰۱/۰۱/۲۳,بین الملل,اولین واکنش عمران خان به انتخاب نخست‌وزیر جدید پاکستان,من می‌خواهم همه مردم ما بیایند، زیرا پاکستان یک کشور مستقل و دارای حاکمیت است، نه مترسک و دست نشانده قدرت‌های خارجی.,"ایسنا نوشت: در پی انتخاب نخست وزیر جدید، عمران خان، نخست وزیر سابق پاکستان خواستار برگزاری فوری انتخابات پارلمانی در این کشور و انتخاب نخست وزیر جدید شد.
به گزارش روسیا الیوم، عمران خان، نخست وزیر تازه برکنار شده پاکستان در توییتی نوشت: ما خواستار برگزاری انتخابات فوری هستیم زیرا این تنها راه پیش رو این است و به مردم اجازه می‌دهد از طریق انتخاباتی عادلانه و آزاد تصمیم بگیرند که چه کسی را می‌خواهند نخست وزیر کشورشان باشد.
وی افزود: "" من روز چهارشنبه، در پیشاور جلسه خواهم داشت. این اولین جلسه من از زمانی است که به دلیل تغییر رژیم توسط خارجی‌ها برکنار شدم. من می‌خواهم همه مردم ما بیایند، زیرا پاکستان یک کشور مستقل و دارای حاکمیت است، نه مترسک و دست نشانده قدرت‌های خارجی.»
پارلمان پاکستان روز دوشنبه شهباز شریف را به عنوان نخست وزیر انتخاب کرد.
از سوی دیگر، کاخ سفید به انتخاب نخست وزیر جدید پاکستان واکنش نشان داد.
جن ساکی، سخنگوی کاخ سفید تاکید کرد که ایالات متحده به مشارکت بلندمدت با پاکستان متعهد است که برای واشنگتن اهمیت حیاتی دارد.
سخنگوی کاخ سفید گفت: ""ما برای همکاری دیرینه خود با پاکستان ارزش قائل هستیم و همواره اسلام آباد شکوفا و دموکراتیک را برای منافع ایالات متحده حیاتی می‌دانیم.""
وی خاطرنشان کرد که ""روابط واشنگتن و اسلام آباد تحت رهبری رهبران جدید این کشور ادامه خواهد داشت.""                           ",https://www.asriran.com/003V8t
834697,۱۴۰۱/۰۱/۲۳,سیاسی,رئیسی: بانیان وضع موجود نباید در عرصه‌های مدیریتی باشند,با عنایت خداوند متعال توانستیم برای کشور درآمد ایجاد کنیم و بدون استقراض از بانک مرکزی و یا خلق پول که تورم را به شدت افزایش می‌داد، حقوق کارکنان را بدون یک روز تاخیر، پرداخت کنیم.,"رئیس‌جمهور گفت: همواره به مسئولین تاکید دارم که در رده‌های مختلف از نیروهای انقلابی با انگیزه و به ویژه جوانان استفاده کنند.
به گزارش فارس، آیت‌الله سیدابراهیم رئیسی روز دوشنبه در دیدار ذاکرین اهل بیت(ع) همزمان با شب رحلت امّ‌المومنین حضرت خدیجه (س) با بیان اینکه امروز برای پیشرفت و آبادانی کشور و رفع مشکلات مردم وظیفه سنگینی بر عهده داریم، گفت: امیدهای بسیاری در دل مردم برای ایجاد گشایش و رفع مشکلات اقتصادی و معیشتی ایجاد شده است و دولت با همه توان مصمم است در این مسیر گام بردارد.
رئیس‌جمهور با اشاره به شرایط نامناسب اقتصادی در شروع به کار دولت سیزدهم، گفت: با عنایت خداوند متعال توانستیم برای کشور درآمد ایجاد کنیم و بدون استقراض از بانک مرکزی و یا خلق پول که تورم را به شدت افزایش می‌داد، حقوق کارکنان را بدون یک روز تاخیر، پرداخت کنیم.
رئیس‌جمهور با بیان اینکه دولت مصمم است با افزایش درآمدها و کاهش هزینه‌ها کشور را به رشد اقتصادی مطلوب برساند، اظهار داشت: متاسفانه در ۸ سال گذشته متوسط نرخ رشد اقتصادی بسیار پایین بود اما در این دولت برای سال جاری، رشد هشت درصدی را هدف‌گذاری کرده‌ایم و برای این کار سرمایه‌گذاری داخلی و خارجی آغاز شده است.
آیت‌الله رئیسی با بیان اینکه نگاه این دولت به بیرون مرزها نیست، افزود: ما برای اداره و پیشرفت کشور به داشته‌ها و ظرفیت‌های خودمان توجه داریم و معتقدیم با تکیه به درون و توانمندی‌های داخلی امکان اداره کشور، رونق اقتصاد ملی و رشد اقتصادی وجود دارد.
رئیس‌جمهور با اشاره کاهش رشد نرخ تورم در ماههای گذشته خاطرنشان کرد: امروز با اقدامات انجام شده، رشد نرخ تورم تاحدی مهار شده و امیدواریم با همدلی قوا و کمک مجلس بتوانیم در مسیر کنترل نرخ تورم و افزایش رونق اقتصادی گام برداریم.
رئیسی در بخش دیگری از سخنان خود با تاکید بر اهتمام دولت بر استفاده از نیروهای انقلابی و ارزشی اظهار داشت: همواره به مسئولین تاکید دارم که در رده‌های مختلف از نیروهای انقلابی با انگیزه و به ویژه جوانان استفاده کنند.
رئیس‌جمهور با اشاره به سخنان یکی از میهمانان در خصوص تقدم کار فرهنگی بر فعالیت‌های اقتصادی تاکید کرد: هر دو جزو اولویت‌های کشور هستند و باید همزمان مورد توجه قرار بگیرند. دولت تلاش می‌کند، هم موضوعات معیشتی و اقتصادی را پیگیری کند و در کنار آن موضوعات فرهنگی را هم با جدیت دنبال نماید.
رئیس‌جمهور با اشاره به اقدامات دولت برای افزایش درآمدزایی برای کشور گفت: در چند ماه گذشته به واسطه اقدامات انجام شده، حجم تبادلات تجاری و صادرات با کشورهای مختلف دنیا چندین برابر شده است و در حالی که در گذشته فروش نفت را به امضای قراردادهای مختلف منوط کرده بودند امروز به راحتی نفت را صادر می‌کنیم و با این کار مشخص شد که اگر اراده جدی برای انجام کار وجود داشته باشد، هیچ مانعی نمی‌تواند جلودار کشور باشد.
رئیسی گفت: دولت به همه احترام می‌گذارد اما بی‌تردید کسانی که بانیان وضع موجود هستند و مردم از عملکرد آنان رضایت ندارند، نباید در عرصه‌های مدیریتی مورد استفاده قرار بگیرند. داشتن روحیه انقلابی، جهادی و کارآمد بودن از محورهای مورد تاکید این دولت است.
رئیس‌جمهور در ادامه استفاده از ظرفیت هیئت‌های مذهبی را مورد تاکید قرار داد و گفت: هیئت‌های مذهبی از جوانان با اخلاص و همیشه در صحنه تشکیل شده است و می‌توان از این ظرفیت بی‌بدیل برای رفع بسیاری از مشکلات استفاده کرد.
آیت‌الله رئیسی خاطرنشان کرد: دشمنان و بدخواهان نظام کوچک‌ترین خطای نیروهای انقلابی و دولت را بزرگ‌نمایی می‌کنند لذا باید همواره ضمن حفظ هوشیاری، کیفیت و محتوای فعالیت ها را تقویت کرده و ارتقاء داد.
رئیس‌جمهور گفت: جلسات هیئت‌های مذهبی کلاس درس‌آموزی و خودسازی است و لازم است در آن از اشعار و مطالبی استفاده شود که برای جوانان سازنده بوده و اخلاق و معنویت را در وجود آنان رشد دهد.
وی با اشاره به اهمیت ارتباط مسئولین و دولتمردان با بدنه جامعه خاطرنشان کرد: شخصا همواره تلاش داشتم که ارتباط خود را با مردم حفظ کنم و در هر جایگاهی که بودم آن را قطع نکردم و امروز دولت در کنار این ارتباط ها، از انتقال دیدگاه ها و نظرات مردم توسط علما و مداحان و کسانی که با بدنه مردم ارتباط تنگاتنگ دارند، استقبال کرده و آن را برای خود مغتنم می‌داند.
در این دیدار حاج منتظری، حاج علی انسانی، حاج مرتضی طاهری، حاج مهدی سلحشور، مسعود پیرایش و حاج سعید حدادیان در سخنانی دغدغه‌ها، نگرانی‌ها و پیشنهادات خود را در موضوعات فرهنگی، اقتصادی و اجتماعی با رئیس‌جمهور در میان گذاشتند.
در این مراسم همچنین تعدادی از ستایش‌گران و مداحان اهل بیت(ع) ضمن نوحه‌سرایی به ذکر مصائب و مناقب شخصیت والای ام‌المومنین حضرت خدیجه(س) پرداختند.
ساماندهی امور مداحان، آمادگی برای کمک و حمایت از برنامه‌های دولت، لزوم استفاده از نیروهای انقلابی و حزب‌اللهی در رده‌های مختلف مدیریتی، ‌توجه به رفع مشکلات فرهنگی و اجتماعی، حمایت مادی و معنوی از هیئت‌های مذهبی، تسهیل سفر به عتبات عالیات و برخورد با مفسدین اقتصادی و عاملین گرانی‌های ناروا از جمله‌ محورهای سخنان مداحان و ذاکرین اهل بیت(ع) بود.                           ",https://www.asriran.com/003V8r
834695,۱۴۰۱/۰۱/۲۳,بین الملل,نخست وزیر جدید پاکستان کیست؟,"در حالی که عمران خان به ""کاریزما""یش معروف بود، شهرت شریف بیشتر به خاطر قابلیت های مدیریتی اوست. شهباز شریف در افکار عمومی پاکستانی ها به مدیری که کمتر حرف می زند و بیشتر کار می کند، معروف است.","""شهباز شریف"" 70 ساله پس از برکناری ""عمران خان"" از سوی مجلس پاکستان به عنوان نخست وزیر جدید پاکستان منصوب شد.
به گزارش عصرایران به نقل از گاردین، نخست وزیر جدید به عنوان مدیری کوشا و عاشق شعر شناخته می شود که اغلب جلسات رسمی را با خواندن اشعار شاعران انقلابی مشهور اردو برگزار می کند.
پس از انتصاب شهباز شریف به عنوان بیست و سومین نخست وزیر پاکستان در روز دوشنبه، اولین سخنان او در پارلمان شعری از ""عطاءالحق قاسمی"" شاعر و مفسر مدرن پاکستانی بود با این مضمون که "" باید خود را از آرزوها و خواست های بدون حدو مرز رها کرد.""
""شهباز شریف"" نخست وزیر جدید پاکستان/ عکس: آسوشیتدپرس

نخست وزیر جدید پاکستان نشان دهنده بازگشت خانواده ثروتمند شریف به عنوان یکی از قدرتمندترین سلسله های سیاسی در پاکستان است. برادر او"" نواز شریف"" 3 بار بین سال‌های 1990 تا 2017 نخست‌وزیر بود و در این مدت شهباز به عنوان وزیر ارشد پنجاب، پرجمعیت‌ترین ایالت پاکستان، خدمت می کرد.
در حالی که نواز اغلب به عنوان کسی که می تواند جمعیت را به سمت خود بکشاند و رای دهندگان را به خود جلب کند، تلقی می شد، شهباز بیشتر به دلیل مهارت های عملی خود در اجرای سیاست و برنامه های بلندپروازانه توسعه در پنجاب شناخته می شد.
""سیریل آلمیدا"" روزنامه نگار و تحلیلگر در این باره معتقد است:"" رویای دیرینه شهباز شریف بود که نخست وزیر شود تا مهارت های اداری و سیاسی خود را نشان دهد. او می‌خواست در سال 2013 نخست‌وزیر شود، اما برادرش نواز او را در پنجاب نگه داشت.""
 
شهباز شریف 70 ساله، ابتدا در مشاغل صنعتی خانوادگی کار می کرد و سپس در سال 1988 وارد سیاست شد و در سال 1997 وزیر ارشد پنجاب شد. اما پس از برکناری برادرش در کودتای نظامی در سال 1999، خانواده شریف به عربستان سعودی تبعید شدند. او در سال 2007 به کشور بازگشت و بار دیگر وزیر ارشد پنجاب شد.
اما در سال 2017، خانواده شریف پس از افشای اسناد ""پاندورا"" که دارایی‌های فراساحلی آنها را فاش می‌کرد، در معرض رسوایی قرار گرفت. نواز از سمت خود برکنار و محاکمه شد. او و دخترش ""مریم"" به اتهام فساد اداری مجرم شناخته شدند و به ترتیب به 10 و 8 سال زندان محکوم شدند، اتهامات آنها انگیزه سیاسی داشت - نواز رابطه ای آشکارا تحقیرآمیز با تشکیلات نظامی قدرتمند پاکستان دارد که هنوز نقشی آرام اما تاثیرگذار در امور سیاسی این کشور ایفا می کند. شهباز نیز در طول سال ها با تحقیقات و اتهامات فساد متعددی روبرو بوده است، اما تاکنون توسط دادگاه مجرم شناخته نشده است.
گفته می شود که ارتش از ""عمران خان"" رهبر مخالفان وقت، که در سال 2017 به عنوان نخست وزیر انتخاب شد، حمایت کرده است.
""فهد حسین"" تحلیلگر و سردبیر سابق بزرگترین روزنامه خبری پاکستان"" داون""، می گوید که شهباز شریف احتمالا سبک حکومتی عملی خواهد داشت که بسیار متفاوت از سبک حکومت عمران خان است.
در حالی که عمران خان به ""کاریزما""یش معروف بود، شهرت شریف بیشتر به خاطر قابلیت های مدیریتی اوست. فهد حسین معتقد است که سبک رهبری شریف احتمالا پایانی بر سیاست ""روابط‌ گرایانه"" و پوپولیستی است که عمران خان به آن معروف شد، جایی که او وعده‌های بزرگ اصلاحات را داد و گردهمایی‌های بزرگی برگزار کرد ولی در تحقق عملی وعده هایش ناکام ماند اما به نظر می رسد شهباز شریف بیشتر نخست وزیری خواهد بود که ""کمتر صحبت کرده و بیشتر کار می کند.""
فهد حسین می‌گوید: ""شهباز عادت دارد آستین‌هایش را بالا بزند و وارد کار سخت شود. ما احتمالا شاهد یک نخست وزیر معتاد به کار خواهیم بود که روی مسایل مربوط به عملکرد، حکمرانی و ارایه، وسواس خواهد داشت.""
با روی کار آمدن شریف، احتمالا تغییری در سیاست خارجی به وجود می‌آید، به‌ویژه از لفاظی‌های تند و غالبا تقابل‌آمیز ضد غربی عمران خان که روابط دیپلماتیک پاکستان با ایالات متحده و اروپا را به هم ریخته بود، دیگر خبری نخواهد بود. شریف همچنین به دلیل همکاری نزدیک با چین در زمان اقامتش در پنجاب شهرت داشت.

رابطه شریف با ارتش نیز احتمالا با روابط خان و برادرش نواز متفاوت است. در حالی که رابطه نواز شریف با ارتش در سومین دوره حکومت او به شدت متخاصم شد، به نظر می رسد شهباز رابطه کاری بسیار بهتری با ارتش دارد با این حال آنطور که در دوره خان دیده می شد، او پیرو محض ارتش نیز نخواهد بود.
""زاهد حسین"" نویسنده و تحلیلگر سیاسی پاکستانی نیز معتقد است: ""ارتش به اندازه دولت خان که کاملا به ارتش وابسته بود، در اداره دولت شهباز دخالت نخواهد کرد. اما یک چیز واضح است، شهباز و ارتش با هم همکاری نزدیک خواهند داشت.""
                            ",https://www.asriran.com/003V8p
834696,۱۴۰۱/۰۱/۲۳,ورزشی,رتبه ۱۳۶ پرسپولیس در رده‌بندی تیم‌های باشگاهی جهان,در بین تیم‌های ایرانی پرسپولیس در جهان، استقلال در رده ۱۵۹ و فولاد در رده ۲۵۸ قرار گرفتند.,"فدراسیون تاریخ و آمار ۳۰۰ باشگاه برتر جهان را معرفی کرد که پرسپولیس بهترین جایگاه را در بین تیم‌های ایرانی دارد.
به گزارش ایسنا، فدراسیون بین المللی تاریخ و آمار اقدام به معرفی ۳۰۰ تیم باشگاهی برتر جهان در سال جاری میلادی کرد. این مرجع آماری فوتبال جهان هر سال بهترین تیم های باشگاهی جهان را در ماه آوریل معرفی می‌کند. نتایج تیم‌ها از آوریل ۲۰۲۱ تا هفته قبل در این رده بندی لحاظ شده است.
بر این اساس چلسی انگلیس قهرمان فصل قبل لیگ قهرمانان اروپا بالاتر از پالمیراس، اتلتیکو مینیرو و منچسترسیتی در رده نخست قرار دارد.
۱۵ تیم باشگاه برتر جهان ۲۰۲۲
۱- چلسی
۲- پالمیراس
۳- اتلتیکو مینیرو برزیل
۴-منچسترسیتی
۵- فلامینگو
۶- دیناموزاگرب
۷- آیندهوون
۸- رئال مادرید
۹- موناکو
۱۰- لیورپول
۱۰- اتیتیک مورینسه
۱۲- پاری سن ژرمن
۱۲- بنفیکا
۱۴- بایرن مونیخ
۱۵- آژاکس
در بین تیم‌های ایرانی پرسپولیس در رده ۱۳۶ جهان، استقلال در رده ۱۵۹ و فولاد در رده ۲۵۸ قرار گرفتند.
۱۰ تیم برتر آسیا در رده‌بندی جهانی
۱- اولسان هیوندای در رده ۵۳ جهان
۲- کاوازاکی فرونتال در رده ۹۵ جهان
۳- الهلال در رده ۱۰۲ جهان
۴- چونبوک موتورز در رده ۱۱۳ جهان
۵- دائگو در رده ۱۳۳ جهان
۶- پرسپولیس در رده ۱۳۶ جهان
۶- پوهانگ استیلرز در رده ۱۳۶ جهان
۸- استقلال در رده ۱۵۹ جهان
۹- ناگویا در رده ۱۶۳ جهان
۱۰- الوحده امارات در رده ۱۷۸ جهان                           ",https://www.asriran.com/003V8q
834694,۱۴۰۱/۰۱/۲۳,سیاست خارجی,کیهان:روسای دولت های عراق و عربستان و امارات دست به دامن ایران شده اند,آنهایی هم که باقی ماندند مستأصل و درمانده دست به دامن جمهوری اسلامی شدند و به دنبال مذاکره و رابطه با ایران هستند,"کیهان نوشت: آمریکا قبلاً ادعای حمایت از دولت‌های دست نشانده در افغانستان و عراق و عربستان و امارات و لیبی و... و تأمین امنیت این کشورها را داشت و این دولت‌ها پز یادگیری دموکراسی را به ما می‌دادند، اما اکنون نه امنیتی برای این کشورها باقی‌مانده و نه به پیشرفتی رسیده‌اند و نه اثری از برخی از این دولت‌ها و رؤسای آنها باقی‌مانده
آنهایی هم که باقی ماندند مستأصل و درمانده دست به دامن جمهوری اسلامی شدند و به دنبال مذاکره و رابطه با ایران هستند تا از یک سو از توطئه‌های آمریکا و از سوی دیگر از خشم قدرت مقاومت در امان بمانند.                           ",https://www.asriran.com/003V8o
834688,۱۴۰۱/۰۱/۲۳,بین الملل,انتخابات فرانسه؛ جدی‌ترین رقیب مکرون کیست؟ (فیلم),امانوئل مکرون رئیس جمهوری فرانسه و «مارین لو پن» نامزد حزب راستگرای افراطی «مجمع ملی» به دور دوم انتخابات ریاست جمهوری راه یافتند.,کد ویدیو  دانلود    فیلم اصلی                                     ,https://www.asriran.com/003V8i
834689,۱۴۰۱/۰۱/۲۳,اجتماعی ,"روایت زنی که ۱۸ سال با سرطان جنگید؛ ""همان اوایل به من گفتن برو قبرت را بخر""/ نمادی از امید که آخرین حرف‌هایش را برای عصر ایران زد (فیلم)",وقتی به سراغش رفتیم نمی‌دانستیم تنها یک هفته دیگر زنده می‌ماند. همان روز هم با انرژی جلو دوربین نشست و از ۱۸ سال جنگ و صلح با سرطان برای ما گفت...,"کیفیت پایین
  

    کد ویدیو  دانلود    فیلم اصلی          
کیفیت خوب
  

    کد ویدیو  دانلود    فیلم اصلی          
عصر ایران؛ سمیه جاهدعطائیان _ این گزارش روایت یک زن از صلح با سرطانع روده و یا حتی جنگ با آن است. صلح و سازشی 18 ساله با درد و چالش های روز افرون سرطان. در این روایت زنی در مورد سالهای دور و نزدیکی صحبت می کند که گرچه بیمار بود اما برای حمایت از بیماران زیادی در شهرها و روستاها پیش قدم بود. رفاقتش با بیمار دیگری زنجیره ای شد تا دیگر بیماران مبتلا به سرطان روده را که از توان مالی چندانی برخوردار نبودند، حمایت کنند. این زن آخرین صحبت هایش را در مورد گرانی دارو، تجهیزات، و الزامات بیماران استومی با «عصر ایران» انجام داد تا در کنار امید بخشی به بیماران پیر و سالخورده، صدایش را به مسئولان هم برساند. پیشنهاد راه اندازی موسسه خیریه ای هم به نام این زن «فاطمه شمسی» از سوی برخی پزشکان و خیرین داده شده که با طی کردن مراحل قانونی، آغاز به کار خواهد کرد. 
دیدن این گزارش نه فقط برای بیماران سرطانی بلکه برای همه ما لازم است. 
* اگر از این گزارش خوش تان آمده، خواندن این چند جمله امیدبخش را هم پیشنهاد می کنیم: اینجا.                           ",https://www.asriran.com/003V8j
834686,۱۴۰۱/۰۱/۲۳,حوادث,ضبط لحظه سرقت تلفن همراه در مشهد توسط دوربین مداربسته (فیلم),دوربین مداربسته، لحظه سرقت تلفن همراه در مشهد را ضبط کرد.,کد ویدیو  دانلود    فیلم اصلی                                     ,https://www.asriran.com/003V8g
834692,۱۴۰۱/۰۱/۲۳,اجتماعی ,وزارت بهداشت: ارز ترجیحی دندانپزشکی از مهرماه ۹۸ قطع شد و قیمت‌ها در برخی مواد ۸ تا ۱۰ برابر افزایش یافت/ دولت سیزدهم ورود کند,در خیلی از افرادی که پس از دو سال به مراکز مراجعه می‌کنند می‌بینیم که مشکل‌شان را می‌شد قبلا با هزینه کمتر درمان کرد، اما به علت دیر مراجعه کردن آسیب دندانی بیشتری دیدند و هزینه بالاتری هم برایشان ایجاد می‌شود.,"رئیس اداره امور دندانپزشکی وزارت بهداشت با اشاره به هزینه‌های دندانپزشکی و با بیان اینکه ارز ترجیحی دندانپزشکی از مهرماه ۱۳۹۸ قطع شد و به این ترتیب قیمت‌ها در برخی مواد ۸ تا ۱۰ برابر افزایش یافت، گفت: امیدواریم با رویکرد فعلی دولت سیزدهم مابه‌التفاوت یارانه ارز ترجیحی تا ارز آزاد حوزه دندانپزشکی را به بیمه‌های پایه انتقال دهند و با پوشش بیشتر بسته پایه بیمه دندانپزشکی و مشمولیت همه اقشار جامعه، بتوانیم این نقیصه را برطرف کنیم.
دکتر قاسم صادقی در گفت‌وگو با ایسنا،‌ درباره وضعیت خدمات دندانپزشکی در شهرها و روستاها پس از طرح تحول سلامت در حوزه درمان، گفت: در حوزه درمان هم تلاش زیادی صورت گرفت تا خدمات دندانپزشکی تغییراتی داشته باشد، اما به دلایل مختلف این تغییرات محسوس نبود و مردم نتوانستند از زحمت دوستان بهره لازم را ببرند.
متاسفانه در نظام ارائه خدمات درمانی کشور ارائه خدمات دندانپزشکی دولتی را تعریف نکردیم؛ بنابراین خدمات فقط به برخی عناوین پیشگیری و برخی خدمات محدود درمانی سطح دو منتج می‌شد که آن هم نوعا در مراکز بهداشتی شهری و روستایی به تمام و کمال اجرا نمی‌شد؛ زیرا یا تامین مواد از سوی مراکز با مشکل همراه بود و یا در تامین نیرو معضلاتی وجود داشت و یا اینکه تعرفه مناسبی برای خدمات دیده نشده بود و این خدمات برای مراکز ارائه دهنده که تحت پوشش دانشگاه‌های علوم پزشکی بودند، توجیه اقتصادی نداشت. این موضوع باعث می‌شد در دانشگاه‌هایی که مشکل مالی دارند از گسترش اینگونه خدمات در حوزه دهان و دندان استقبال نکنند. در واقع در حوزه درمان و خدمات دندانپزشکیِ دولتی به نسبت حوزه بهداشت چندان موفق نبودیم.
وی افزود: به دلایل ذکر شده، اکنون در حوزه درمان خدمات دولتی مصوب و مشخصی نداریم. خدمات دندانپزشکی تا آذر ماه سال ۱۳۹۹ فاقد تعرفه بود؛ بنابراین مراکز دولتی نمی‌دانستند این خدمات را باید با چه قیمتی ارائه دهند؛ از طرفی خیلی از مراکز دولتی مانند بیمارستان‌های جنرال (عمومی) به جهت اینکه مشکلات مختلف مالی در ارتباط با حقوق و دستمزد و تجهیزات داشتند، عملا علاقه‌ای برای ارائه خدمت در حوزه دندانپزشکی را نداشتند. همچنین چون تکلیف مشخصی در این زمینه وجود نداشت، مراکز درمانی سلیقه‌ای کار می‌کردند و برخی نقاط خدمات خیلی خوب بود و برخی نقاط هم از ارائه خدمت غافل می‌شدند.
او تاکید کرد: در طرح تحول سلامت کلینیک‌های ویژه طراحی شده بود که همه این‌ها دارای بخش دندانپزشکی بودند، اما متاسفانه بخش دندانپزشکیِ حدود ۱۸۰ تا از این مراکز یا به دلیل عدم تامین تجهیزات از سوی معاونت درمان یا به دلیل اینکه این موضوع اولویت دانشگاه نبود، تغییر کاربری دادند و این مراکز فعال نشد و این عملا سبب شد تا در حوزه درمان بخش دندانپزشکی مستقلی نداشته باشیم.
صادقی چالش اصلی این موضوع را اینگونه عنوان کرد: در وزارت بهداشت مدیریت حوزه دندانپزشکی به صورت متمرکز عمل نمی‌کرد و تشکیلات پراکنده در معاونت‌های مختلف وزارتخانه سبب شده بود که عدم هماهنگی ایجاد شود که این موضوع هم مزید بر علت بود تا ارائه خدمات منسجم شکل نگیرد.
وی افزود: درحال حاضر در حوزه بهداشت وزارت بهداشت ۱۴ خدمت بر اساس مصوبه هیئت وزیران در قالب طرح تحول سلامت ارائه می‌شود که بیشتر خدمات پیشگیرانه مانند فلوراید تراپی،‌ فیشورسیلانت، ترمیم‌های سطحی،‌ کشیدن دندان و... است و خدمات بیشتر مانند خدمات سطح دو و سه در این بخش ارائه نمی‌شود و مردم مجبور هستند به بخش خصوصی یا کلینیک ویژه دانشکده دندانپزشکی مراجعه کنند که ارائه خدمات در این مراکز با نرخ دولتی است.
او در ادامه صحبت‌هایش درباره آسیب‌های کرونا طی دو سال گذشته در حوزه دندانپزشکی‌، اظهار کرد: اولین مشکلی که کرونا پیش آورد تعطیلی مطب‌های دندانپزشکی در یک مقطع چند ماهه بود که این موضوع به همکاران جوان فشار آورد. پس از مدتی که اجازه فعالیت به مراکز دندانپزشکی داده شد مشکل اینجا بود که مردم از ترس ابتلا به کرونا از مراجعه به مراکز خودداری می‌کردند. به مرور با افزایش شناخت مردم از ویروس و کم شدن ترس آنها مراجعه برای دریافت خدمات دندانپزشکی بیشتر شد اما همان مدت تاخیر در دریافت خدمت آثار خود را بر جای گذاشت. در خیلی از افرادی که پس از دو سال به مراکز مراجعه می‌کنند می‌بینیم که مشکل‌شان را می‌شد قبلا با هزینه کمتر درمان کرد، اما به علت دیر مراجعه کردن آسیب دندانی بیشتری دیدند و هزینه بالاتری هم برایشان ایجاد می‌شود.
رئیس اداره دندانپزشکی وزارت بهداشت درباره خدماتی که طی دو سال حضور کرونا و تعطیلی مدارس در حوزه دندانپزشکی به دانش‌آموزان ارائه نشد نیز گفت: مهمترین کاری که اکنون می‌توان کرد تاکید بر سیاست‌های پیشگیرانه و برنامه‌های حمایتی در این زمینه است و حتی اگر قرار است در این زمینه یارانه دهند به این موضوع به عنوان یک سرمایه‌گذاری و نه هزینه نگاه کنند؛ چون کمک می‌کند در سال‌های آتی شاخص‌های مرتبط با دندانپزشکی بهبود پیدا کرده و در نتیجه استفاده از مواد دندانپزشکی که عمدتا هم وارداتی است، کاهش یابد که منجر به کاهش خروج ارز از کشور و حفظ سلامتی مردم می‌شود.
وی در خصوص وضعیت تجهیزات سرمایه‌ای و مصرفی حوزه دندانپزشکی و قیمت‌های بالای هزینه‌های دندانپزشکی نیز تصریح کرد: این دو حوزه مشکلات زیادی دارد. ارز ترجیحی دندانپزشکی از مهرماه ۱۳۹۸ قطع شد و در واقع اولین ارزی که در بخش تجهیزات حوزه وزارت بهداشت قطع شد ارز مربوط به دندانپزشکی بود که این هم از کارهای اشتباهی بود که اتفاق افتاد. چون دندانپزشکی دولتی نبود، تصمیم‌گیرندگان فکر کردند که این بخش نیاز مردم نیست و به این ترتیب با حذف ارز ترجیحی قیمت‌ها در برخی مواد ۸ تا ۱۰ برابر افزایش یافت و چون ارزی هم تعلق نمی‌گرفت مشمول قیمت‌گذاری نمی‌شد و عملا اجحاف زیادی به ارائه دهندگان خدمت و مردم شد.
صادقی تاکید کرد: امیدواریم با رویکرد فعلی دولت سیزدهم مابه‌التفاوت یارانه ارز ترجیحی تا ارز آزاد حوزه دندانپزشکی را به بیمه‌های پایه انتقال دهند و با پوشش بیشتر بسته پایه بیمه دندانپزشکی و مشمولیت همه اقشار جامعه، بتوانیم این نقیصه را برطرف کنیم.
او در خاتمه تاکید کرد: ارائه خدمات دندانپزشکی دولتی به عنوان یک مطالبه از مسوولان مجلس و دولت ضروری است. راهکار این است که بسته بیمه پایه خدمات دندانپزشکی را مصوب کنیم؛ اما وزارت بهداشت به تنهایی در این زمینه نقشی ندارد و شورای عالی بیمه باید این بسته را تصویب کند و البته سازمان‌های بیمه‌گر زیربار این موضوع نمی‌روند و دود این موضوع به چشم مردم می‌رود.                           ",https://www.asriran.com/003V8m
834690,۱۴۰۱/۰۱/۲۳,اجتماعی ,طرح پلیس فتا علیه شایعه‌سازان در فضای مجازی,تاکنون تعدادی افراد در این حوزه مورد شناسایی قرار گرفته‌اند و ضمن هماهنگی با مراجع قضائی پس از احضار ضمن تکمیل پرونده جهت سیر مراحل قانونی به مراجع ذی صلاح ارسال شده‌اند.,"معاون فرهنگی اجتماعی پلیس فتا انتظامی کشور از اجرای طرح عملیاتی پلیس فتا علیه شایعه سازی در فضای مجازی در کلیه واحدهای انتظامی پلیس فتا در سراسر کشور خبر داد و گفت با عوامل تولید یا منتشرکنندگان اینگونه محتواها برابر قانون برخورد خواهد شد.
به گزارش سایت پلیس، سرهنگ رامین پاشایی با اشاره به اینکه در روزهای اخیر شاهد افزایش نسبی تولید و انتشار مطالب و محتوای صوتی و تصویری «شایعه های کذب در کشور با اهداف مغرضانه» هستیم، اظهار کرد: در راستای مقابله با این پدیده مجرمانه طرح عملیاتی در کلیه واحدهای انتظامی پلیس فتا در سراسر کشور آغاز شده است.
وی با تاکید بر اینکه برخورد با شایعه سازان در اولویت ماموریتی پلیس فتا قرار دارد، ادامه داد: بر اساس رصدهای صورت گرفته در فضای مجازی کاملا مشخص است سطح تولید و انتشار شایعات با اهداف مغرضانه، توطئه، تخریب روابط بین المللی، ایجاد جو بی‌اعتمادی و القا حس ناامیدی در هموطنان صورت گرفته است.
این مقام مسئول بیان کرد: تمامی جریانات خبری منشره در این خصوص در فضای مجازی مرتبط با کشور ایران، در کارگروه های ویژه رصد و پایش پلیس فتا مورد تجزیه و تحلیل قرار می گیرد و در صورت مواجه با موارد خلاف واقعه و انتشار اخبار جعلی و کذب برخورد قضائی با شایعه سازان در دستور کار قرار می‌گیرد.
سرهنگ پاشایی افزود: اولویت اصلی پلیس فتا در برخورد با هر گونه محتوای کذب و جعلی در فضای مجازی پاکسازی و بر طرف کردن آلودگی های مربوطه و در مرحله اول توجیه مرتکبان اینگونه جرایم است ولیکن در صورت تکرار و یا انتشار به نحوی که دارای ضرر و زیان مادی، معنوی و خسارات روحی و روانی فراوان در جامعه باشد با عوامل تولید و یا منتشر کنندگان برابر قانون برخورد خواهد شد.
معاون فرهنگی اجتماعی پلیس فتا انتظامی کشور خبر داد: تاکنون تعدادی افراد در این حوزه مورد شناسایی قرار گرفته‌اند و ضمن هماهنگی با مراجع قضائی پس از احضار ضمن تکمیل پرونده جهت سیر مراحل قانونی به مراجع ذی صلاح ارسال شده‌اند.
این مقام انتظامی گفت: برابر بررسی های فنی و تخصصی صورت گرفته مشخص شده است حجم وسیعی از محتوای شایعه و کذب از سوی معاندان و مغرضان در خارج از مرزهای آبی و خارجی کشور عزیزمان با تکنیک خاص از جمله تقطیع و تحریف واقعیت تولید و منتشر می شود که متاسفانه تعدادی افراد در داخل کشور نیز به صورت عمدی و سازمان یافته و یا غیر تعمدی نسبت به انتشار آن اقدام می‌کنند.
این مقام سایبری عنوان کرد: برابر واکاوی انجام شده مشخص شد این گونه محتواها هیچ گونه سنخیت و تعلق مکان و زمانی به کشور ایران نداشته و اهداف اصلی انتشار این محتواهای تولیدی غیر واقعی که در زمان های خاص منتشر می شود صرفا پیگیری اهداف مغرضانه معاندین نظام است.
وی از هموطنان خواست که در صورت مواجه با هرگونه محتوا و یا کلیپ صوتی و تصویری منتشر شده در فضای مجازی از جمله شبکه های اجتماعی و پیام رسان های غیر بومی، ضمن تجزیه و تحلیل ذهنی اولیه از صحت و سقم موارد منتشره اطمینان حاصل کنند و از باز نشر مطالبی که به جعلی یا واقعی بودن آن شک دارند، خودداری کنند و در چرخه انتشار شایعات قرار نگیرند.
سرهنگ پاشایی تصریح کرد: افراد مشهور و فعالان حرفه ای سرشناس فضای مجازی وظیفه مهمی در این رابطه دارند چه بسا بسیاری از این شایعات کذب که توسط معاندان در خارج از کشور تولید می شود به صورت ناخواسته و غیر تعمدی توسط برخی از این افراد در چرخه بازنشر قرار می گیرد لذا می بایست حتما از واقعی بودن این اخبار اطلاع پیدا کرده و سپس اقدام به اظهار نظر و بازنشر آن کنند.                           ",https://www.asriran.com/003V8k
834687,۱۴۰۱/۰۱/۲۳,سلامت,چگونه حساسیت بهاره را از کرونا تشخیص دهیم؟,در بحبوبه عالم‌گیری کرونا، رفتن به بیمارستان برای درمان حساسیت سخت می‌شود. اولین کاری که باید انجام دهید دور ماندن از هر چیزی که موجب حساسیت می‌شود است.,"تب، خستگی و سرفه‌های خشک از برخی از علایم ابتلا به کوید۱۹ هستند. گاهی‌اوقات هم کرونا علایمی شبیه حساسیت، مانند آبریزش بینی دارد. به همین‌ دلیل در فصل بهار که معمولا با حساسیت همراه است، تشخیص کرونا از حساسیت بسیار مشکل می‌شود.
در این روزها که آب‌وهوا در حال تغییر است و درختان شروع به گرده‌افشانی کرده‌اند، ممکن است به علایمی چون آبریزش بینی و سرفه و حتی مشکلات تنفسی مبتلا شوید. اما از آنجایی‌که کرونا هم علایمی شبیه علایم حساسیت دارد، ممکن است مطمئن نباشید که به کدام یک از این مشکلات مبتلا شده‌اید.
علایم ابتلا به حساسیت
بخشی از علایم حساسیت به دلیل التهابی که در بدن به‌وجود می‌آید، رخ می‌دهد. وقتی بدن به چیزهایی مانند گرده یا کپک واکنش بیش از حد نشان می‌دهد، ملتهب شده و در نتیجه حساسیت بروز می‌کند. از علایم رایج حساسیت باید به موارد زیر اشاره کرد:
آبریزش بینی، سرفه‌های خشک و خارش گلو، خارش چشم یا پرآب شدن چشم‌ها، گرفتگی بینی.
گاهی‌اوقات برخی از افراد حساسیت را «تب یونجه» می‌نامند. اما باید بدانید فرد مبتلا به حساسیت تب نمی‌کند.
علایم ابتلا به کوید۱۹
بیماری کرونا روی افراد اثرات متفاوتی از خود به جای می‌گذارد. بیشتر مردم آلوده به ویروس کرونا، علایم خفیف تا متوسطی از خود نشان می‌دهند و بدون بستری شدن در بیمارستان بهبود می‌یابند. تب، سرفه، خستگی و از دست دادن حس چشایی و بویایی از رایج‌ترین علایم کرونا هستند.
اما گلودرد، سردرد، درد بدن، مشکلات گوارشی مانند اسهال، تهوع و استفراغ، جوش زدن یا تغییر رنگ پوست انگشتان و سرخی چشم از علایم کمتر رایج این بیماری‌اند.
از علایم جدی این بیماری هم که گاهی فرد را مجبور به بستری شدن در بیمارستان می‌کند، باید به موارد زیر اشاره کرد:
اشکال در تنفس یا تنگی نفس، از دست دادن قدرت تکلم یا توانایی حرکت یا ابتلا به گیجی و همچنین درد در قفسه سینه
اگر به هر یک از علایم فوق مبتلا شدید، باید با پزشک تماس بگیرید تا توصیه‌های ضروری را دریافت کنید و اگر مشکل تنفسی‌تان حاد بود، باید در بیمارستان بستری شوید.
البته اگر هر سال در فصل بهار به حساسیت‌های فصلی و در نتیجه مشکلات تنفسی مبتلا می‌شوید، به علایم‌تان کاملا دقت کنید. اگر این بار علایم‌ تنفسی‌تا با علایمی که معمولا حساسیت موجب می‌شد متفاوت بود، مسلما به کرونا مبتلا شده‌اید.
عطسه‌های مکرر
هرقدر ویروس کرونا جهش پیدا می‌کند، علایم جدیدی هم به این بیماری افزوده می‌شود. در سویه‌های جدیدتر کوید۱۹، عطسه هم به علایم آن اضافه شده است و عطسه می‌تواند مانند بیماری‌های ویروسی دیگر مانند آنفلوآنزا و سرماخوردگی، کوید۱۹ را گسترش دهد. دقیقا به همین دلیل است که هنگام عطسه، مانند زمانی‌که سرفه می‌کنید، باید جلوی دهان‌تان را با دستمال بپوشانید تا از انتشار ویروس پیشگیری کنید. بلافاصله پس از آن هم باید دست‌هایتان را بشویید.
تفاوتی که عطسه‌های ناشی از کرونا با عطسه‌های حساسیتی دارد، پی‌درپی نبودن آنهاست. عطسه‌های حساسیتی معمولا پشت سر هم و مکرر رخ می‌دهند. اگر به چنین عطسه‌ای مبتلا شدید، مشکل‌تان حساسیت فصلی است.
تفاوت کرونا و آسم حساسیتی
گاهی‌اوقات افراد مبتلا به حساسیت، دچار علایم آسم همچون سرفه، تنگی‌نفس، خس‌خس سینه و احساس فشار و تنگی قفسه‌سینه می‌شوند. علایم تنگی‌نفس افرادی که به حمله آسم ناشی از حساسیت مبتلا می‌شوند، با استفاده از داروی سالبوماتول یا اسپری‌های درمان تنگی‌نفس به‌زودی برطرف می‌شوند. اما اگر این علایم حتی پس از استفاده از این داروها کاملا برطرف نشدند یا تنگی‌نفس فقط کمی بهتر شد، به احتمال زیاد آنها به آسم مبتلا شده‌اند.
چشم‌های قرمز
فقط چشم‌های ۱ تا ۳ درصد از افراد مبتلا به کوید۱۹، قرمز می‌شود. اگر چشم‌هایتان سرخ شد، به احتمال زیاد به حساسیت مبتلا شده‌اید و بیماری‌تان کرونا نیست. با این حال بهتر است به پزشک مراجعه کنید تا از حساسیت‌تان مطمئن شوید.
ابتلای همزمان به حساسیت و کرونا
گاهی‌اوقات ممکن است همزمان به حساسیت و کوید۱۹ مبتلا شوید. اگر علاوه‌بر علایم حساسیت مانند خارش چشم و آبریزش بینی، به علایمی چون خستگی و تب هم مبتلا بودید، احتمال دارد به کرونا مبتلا شده باشید.
درمان حساسیت در دوره همه‌گیری کرونا
در بحبوبه عالم‌گیری کرونا، رفتن به بیمارستان برای درمان حساسیت سخت می‌شود. اولین کاری که باید انجام دهید دور ماندن از هر چیزی که موجب حساسیت می‌شود است.
اگر هم به حساسیت مبتلا شدید، بهتر است از داروهای بدون نسخه برای آرام کردن وضعیت‌تان استفاده کنید. البته اگر برای درمان علایم حساسیت به داروهای قوی‌تری مانند داروهای استروئیدی مثل کورتیکواستروئید نیاز دارید، باید با پزشک تماس بگیرید.
روش‌های درمان خانگی حساسیت
اگر به حساسیت‌های فصلی مبتلا هستید می‌توانید از درمان‌های خانگی زیر استفاده کنید:
۱. شستشوی بینی
گرده‌ها معمولا به غشاء‌های مخاطی می‌چسبند. با استفاده از ابزار شستشوی بینی و آب نمک، بینی‌تان را تمیز کنید.
۲. مدیریت استرس
وقتی مضطرب می‌شویم، هورمون‌های استرس به‌شدت افزایش یافته و از توان سیستم ایمنی بدن می‌کاهند و احتمال ابتلا به حساسیت را افزایش می‌دهد. بنابراین با استفاده از مدیتیتشن، انجام دادن مراقبه و متعادل کردن کارهای روزمره‌تان از ابتلا به حساسیت پیشگیری کنید.
۳. طب سوزنی
با استفاده از طب سنتی می‌توانید از علایم شدید حساسیت بکاهید و مشکلات ریشه‌ای حساسیت را درمان کنید.
۴. استفاده از داروهای گیاهی
برخی از گیاهان دارویی می‌توانند از علایم حساسیت بکاهند. در واقع این گیاهان مانند آنتی‌هیستامین عمل می‌کنند. به‌طور مثال گیاهانی مانند چای سیاه و همینطور دمنوش‌های سیب از ترشح بیش از حد هیستامین و بروز حساسیت پیشگیری می‌کند.
۵. سرکه سیب
سرکه سیب، سیستم ایمنی بدن را تقویت می‌کند و در تجزیه مخاط و تخلیه لنفاوی تاثیر دارد. مصرف ترکیبی از یک تا ۲ قاشق غذاخوری سرکه سیب و یک لیوان آب و یک عدد لیموترش می‌تواند حساسیت‌تان را درمان کند.
۶. سم‌زدایی بدن
وقتی سموم بدن زیاد می‌شود، کبد برای حذف آنها بیش از حد فعال می‌شود و این وضعیت باعث التهاب در بدن و در نتیجه واکنش‌های حساسیتی می‌شود. بنابراین از غذاهای سرخ‌کردنی، شکر، نوشیدنی‌های الکلی و مواد خوراکی فرآوری‌شده پرهیز کنید و با خوردن غذاهایی مانند کنگر فرنگی، مرکبات، آجیل و داروهای گیاهی مانند خارمریم به کمک کبدتان بروید.
با انجام دادن کارهای فوق می‌توانید از حساسیت خلاص شوید، اما اگر به کرونا مبتلا شده‌اید، موارد زیر را رعایت کنید:
* از دیگران دور بمانید.* دست هایتان را مرتب بشویید.* اگر مجبور هستید به فروشگاه یا داروخانه بروید، حتما ماسک بزنید.
درضمن افرادی که واکسیناسیون کرونای خود را کامل انجام داده‌اند، در صورت ابتلا به کرونا، نوع خفیف آن را تجربه خواهند کرد.
منبع: خبرآنلاین                           ",https://www.asriran.com/003V8h
834684,۱۴۰۱/۰۱/۲۳,عمومی,مسابقه نمایش سگ‌ها در لبنان (فیلم),انجمن «شپرد» این مسابقه را در هیپودروم بیروت برگزار کرد.,کد ویدیو  دانلود    فیلم اصلی                                     ,https://www.asriran.com/003V8e
834685,۱۴۰۱/۰۱/۲۳,اجتماعی ,تجمع تعدادی از دانشجویان ایرانی در اوکراین مقابل مجلس,تجمع کنندگان خواستار شدند که به دلیل شرایط جنگی در اوکراین امکان انتقالی و ادامه تحصیل آن ها به ایران فراهم شود.,"تعدادی از دانشجویان ایرانی مشغول به تحصیل در اوکراین مقابل مجلس تجمع کردند.
به گزارش ایسنا، تعدادی از دانشجویان رشته های پزشکی، دندانپزشکی و داروسازی مشغول به تحصیل در اوکراین مقابل مجلس تجمع کردند.
تجمع کنندگان خواستار شدند که به دلیل شرایط جنگی در اوکراین امکان انتقالی و ادامه تحصیل آن ها به ایران فراهم شود.                           ",https://www.asriran.com/003V8f
834683,۱۴۰۱/۰۱/۲۳,اجتماعی ,هواشناسی: انتشار گسترده گردوغبار در کشور از امروز سه شنبه,در استان‌های کردستان، کرمانشاه، ایلام، خوزستان و بوشهر، کاهش دید، کاهش کیفیت هوا و اختلال در تردد پیش‌بینی می‌شود.,"کارشناس سازمان هواشناسی هشدار داد: گردوخاک امروز و فردا به صورت گسترده غرب، جنوب غرب و شمال غرب کشور را دربر می‌گیرد و به‌تدریج جنوب، شرق و مرکز کشور هم درگیر این مساله خواهند شد.
«کبری رفیعی» امروز (سه شنبه) در گفت‌وگو با ایرنا افزود: توده گرد و خاک مجدد در کشورهای همسایه غربی شکل گرفته است و با انتقال به نوار غربی کشور، از امروز در غرب و جنوب‌ غرب کشور و بخش‌هایی از شمال‌غرب کاهش کیفیت هوا و کاهش دید افقی پیش‌بینی می‌شود.
وی بیان‌داشت: بر این اساس در استان‌های کردستان، کرمانشاه، ایلام، خوزستان و بوشهر، کاهش دید، کاهش کیفیت هوا و اختلال در تردد پیش‌بینی می‌شود.
رفیعی تاکید کرد: پرهیز از قرار گرفتن در فضای باز برای همه گروه‌ها و اتخاذ تمهیدات لازم به‌منظور پیشگیری از خسارت‌های احتمالی به تاسیسات حساس به گردوخاک توصیه می‌شود.
وی گفت: امروز در شمال‌غرب کشور، دامنه‌های جنوبی البرز و روز چهارشنبه در مرکز کشور، وزش باد شدید و خیزش گرد و خاک پیش‌بینی می‌شود.
کارشناس سازمان هواشناسی ادامه‌داد: امروز خیزش گردوخاک، کاهش دید و کاهش کیفیت هوا در آذربایجان غربی، آذربایجان شرقی و اردبیل نیز پیش‌بینی می‌شود.
وی درباره وضعیت بارندگی در کشور نیز گفت: در جنوب‌غرب و غرب کشور، ارتفاعات و دامنه‌های جنوبی البرز و ارتفاعات و دامنه‌های زاگرس مرکزی افزایش ابر، بارش باران و گاهی رعد و برق پیش‌بینی می‌شود و روز چهارشنبه این شرایط جوی در بخش‌هایی از مرکز،‌ جنوب‌کشور و ارتفاعات و دامنه‌های جنوبی‌ البرز و شمال‌شرق کشور انتظار می‌رود.
به گفته رفیعی، روز پنجشنبه در سواحل خزر بارش پراکنده پیش‌بینی می‌شود و از اواخر وقت این روز و همچنین روز جمعه در غرب، جنوب‌غرب و به‌تدریج مرکز کشور، سواحل مرکزی خزر ارتفاعات و دامنه‌های جنوبی البرز و ارتفاعات و دامنه‌های زاگرس مرکزی رگبار باران، گاهی رعد و برق و وزش باد پیش‌بینی می‌شود.                           ",https://www.asriran.com/003V8d
834681,۱۴۰۱/۰۱/۲۳,سلامت,بیمه سلامت برای سه دهک کم درآمد جامعه به صورت رایگان (فیلم),معاون بیمه و خدمات سلامت سازمان بیمه سلامت ایرانیان: همه شهروندان فاقد بیمه پایه برای برقراری پوشش بیمه سلامت می‌توانند با مراجعه به سامانه خدمات غیر حضوری شهروندی این سازمان به نشانی bimehsalamatiranian.ir و یا دفاتر پیشخوان دولت طرف قرارداد برای بیمه کردن خانواده خود اقدام کنند.,"سه دهک کم درآمد جامعه به صورت رایگان تحت پوشش بیمه سلامت قرار می‌گیرند.
  

    کد ویدیو  دانلود    فیلم اصلی                                     ",https://www.asriran.com/003V8b
834682,۱۴۰۱/۰۱/۲۳,سیاست خارجی,وزیر دفاع اسرائیل: دوره پس از توافق احتمالی با ایران، کاملا متفاوت خواهد بود,بنی گانتز از فشار اقتصادی، همکاری اطلاعاتی، فشار دیپلماتیک، نمایش قدرت، و اقدامات ضدتروریستی منطقه‌ای به عنوان برخی از محورهای چنین طرح جایگزینی در صورت شکست مذاکرات نام برد.,"بنی گانتز، وزیر دفاع اسرائیل با اشاره به تداوم غنی‌سازی توسط جمهوری اسلامی ایران و نزدیک‌شدن تهران به تولید اورانیوم با غنای ٩٠ درصد هشدار داد دوره پس از توافق احتمالی با ایران «کاملا متفاوت» خواهد بود.
به گزارش «انتخاب»، گانتز که در یک کنفرانس مجازی که اندیشکده «واشنگتن برای سیاست خاورنزدیک» آن را برگزار می کرد، سخن می گفت، افزود: چنین توافقی پول زیادی را در اختیار جمهوری اسلامی قرار خواهد داد و تاثیری منفی بر ثبات منطقه خواهد داشت.
گانتز گفت: در صورت توافق قدرت‌های جهانی و ایران بر سر برنامه هسته‌ای جمهوری اسلامی، چنین توافقی باید مستحکم باشد و تمام روزنه‌ها مانند برنامه موشکی ایران را پُر کند.
او در ادامه تاکید کرد، باید طرح جایگزینی برای سناریوی عدم رسیدن به توافق وجود داشته باشد که جامعه بین‌المللی حول آن به مقابله با برنامه هسته‌ای جهموری اسلامی بپردازد، همان‌طور که جهان چنین اجماعی را درباره بحران اوکراین شاهد بوده است. تقویت توانایی‌های تهاجمی و تدافعی اسرائیل، انهدام فعالیت‌های منطقه‌ای جمهوری اسلامی، و تلاش برای تقویت روابط با مردم ایران، از اولویت‌های اسرائیل در مقابله با دولت جمهوری اسلامی است.
بنی گانتز از فشار اقتصادی، همکاری اطلاعاتی، فشار دیپلماتیک، نمایش قدرت، و اقدامات ضدتروریستی منطقه‌ای به عنوان برخی از محورهای چنین طرح جایگزینی در صورت شکست مذاکرات نام برد.
او ضمن تایید حملات اسرائیل به اهداف ایرانی در سوریه و اشاره به تداوم این حملات در آینده گفت اگر بشار اسد می‌خواهد روابط خود با منطقه و همسایگانش را عادی‌سازی کند، باید به روابط نظامی خود با دولت ایران پایان دهد.                           ",https://www.asriran.com/003V8c
834680,۱۴۰۱/۰۱/۲۳,سلامت,فواید مصرف نعناع در ماه رمضان,نعناع، در کاهش التهاب پوست موثر است؛ در طـب سـنتی از نعنـاع بـه عنـوان مقـوی معده، بادشکن، ضد درد، ضد تشـنج، آرام کننـده اعصـاب استفاده میگردد.,"درماه رمضان بدن به دلیل شرایط متفاوت با ایام دیگر با کمبود آب مواجه است که جبران این کمبود ، با برخی سبزیجات مانند نعناع گزینه مناسبی است.
به گزارش ایسنا، فواید مصرف گیاه نعناع در ماه رمضان Mentha خواص گیـاه نعناع از روزگـاران قـدیم شـناخته شده و امـروزه هـم از عصـاره، بـرگ و اسـانس آن در طـب سنتی و در صنایع غذایی (به عنوان یک عامل طعم دهنده ) و نیز در ساخت مواد آرایشی استفاده می‌شود. بیشـترین ماده موثر در اسانس نعنـاع منتول نـام دارد.
درماه رمضان بدن به دلیل شرایط متفاوت با ایام دیگر با کمبود آب مواجه است که جبران این کمبود ، با برخی سبزیجات مانند نعناع گزینه ی مناسبی است. نعناع یکی از بهترین گیاهان دارویی برای روزه داران است. زیرا در ماه رمضان به علّت تغذیه ی نادرست و کم تحرکی، اکثر افراد دچار یبوست می گردند. نعناع فیبر فراوانی دارد و یبوست را بهبود می بخشد. پوست صورت، در ماه رمضان به علّت کم آبی بدن، خواب ناکافی و تغذیه ی نادرست، دچار خشکی و آکنه می شود.
نعناع، در کاهش التهاب پوست موثر است؛ در طـب سـنتی از نعنـاع بـه عنـوان مقـوی معده، بادشکن، ضد درد، ضد تشـنج، آرام کننـده اعصـاب استفاده میگردد.
همچنین نشان داده شد که اسانس نعناع از طریق کـاهش اسپاسـم عضـلات صـاف گـوارش منجـر بـه کـاهش درد در ناحیـه شکم می شود عصاره آبی گیاه نعناع دارای خواص ضد دردی و ضد التهابی است و می تواند جایگزین مناسبی برای داروهای شیمیایی ضد دردی و ضد التهابی باشد. روغن نعناع اثر ضد باکتریای قوی داشته که می توان اثر آن را با اثر آنتی بیوتیک جنتامایسین برابر دانست.
درماه رمضان بدن به دلیل شرایط متفاوت با ایام دیگر با کمبود آب مواجه است که جبران این کمبود ، با برخی سبزیجات مانند نعناع گزینه ی مناسبی است.
نعناع یکی از بهترین گیاهان دارویی برای روزه داران است؛ زیرا در ماه رمضان به علت تغذیه نادرست و کم تحرکی، اکثر افراد دچار یبوست می گردند.
به گزارش روابط عمومی پژوهشکده گیاهان دارویی جهاد دانشگاهی، نعناع فیبر فراوانی دارد و یبوست را بهبود می بخشد.
پوست صورت، در ماه رمضان به علّت کم آبی بدن، خواب ناکافی و تغذیه ی نادرست، دچار خشکی و آکنه می شود. نعناع، در کاهش التهاب پوست موثر است. این گیاه سرشار از بتاکاروتین و ویتامین C است و در بهبود آکنه و نرمی پوست موثر واقع میشود. همچنین خاصیت ادرارآوری دارد و با به کارانداختن کلیه ها، سموم را از بدن دفع می کند.                           ",https://www.asriran.com/003V8a
834679,۱۴۰۱/۰۱/۲۳,بین الملل,ژاپن هم دختران پوتین و همسر و دختر لاوروف را تحریم کرد,گالوزین در مصاحبه آنلاین با یک تلویزیون دولتی روسیه گفت که این اقدام مغایر با روح روابط دوجانبه است. وی افزود که چنین اقدام غیردوستانه‌ای را نمی‌توان نادیده گرفت و به اقدامات متقابل احتمالی اشاره کرد.,"به گفته وزارت خارجه ژاپن، این کشور ۲۸ سازمان و ۳۹۸ شخص دیگر را به فهرست تحریمی‌های افراد روسی اضافه کرد؛ از جمله این افراد می‌توان به دختران ولادیمیر پوتین و همسر و دختر سرگئی لاوروف اشاره کرد.
به گزارش ایسنا، به نقل از خبرگزاری اسپوتنیک، دولت ژاپن دارایی‌های«کاترینا تیخونووا» و « ماریا ورونتسوا»، دختران ولادیمیر پوتین، رئیس جمهوری روسیه، «یکاترینا وینوکورووا»، دختر سرگئی لاوروف، وزیر امور خارجه روسیه و «ماریا لاوروف»، همسر این وزیر خارجه را مسدود کرد.
معاونان مجلس دومای روسیه نیز از طرف دولت ژاپن تحت تحریم‌هایی هستند.
وزارت خارجه ژاپن در بیانیه‌ای درخصوص حمله روسیه به اوکراین، تحریم‌های جدیدی را علیه روسیه وضع کرده است؛ این تحریم‌ها «اسبربانک»، بزرگترین بانک روسیه و «آلفا بانک»، بزرگترین بانک خصوصی این کشور را هدف قرار داده است و به موجب این تحریم‌ها، تمامی دارایی‌های آن‌ها مسدود خواهد شد.
به علاوه، از تاریخ ۱۲ مه، سرمایه‌گذاری مستقیم در روسیه ممنوع اعلام می‌شود و صرفا تحت شرایطی خاصی این اجازه داده خواهد شد.
این در حالی است که میخائیل گالوزین سفیر روسیه از تصمیم ژاپن برای اخراج هشت روس از جمله دیپلمات‌ها به دلیل درگیری در اوکراین انتقاد کرد.
وزارت خارجه ژاپن جمعه اعلام کرد که هشت مقام سفارت و نمایندگی تجاری روسیه را اخراج می کند.
گالوزین در مصاحبه آنلاین با یک تلویزیون دولتی روسیه گفت که این اقدام مغایر با روح روابط دوجانبه است. وی افزود که چنین اقدام غیردوستانه‌ای را نمی‌توان نادیده گرفت و به اقدامات متقابل احتمالی اشاره کرد.
گالوزین همچنین در توجیه تعلیق مذاکرات پیمان صلح با ژاپن گفت که این تصمیم در پاسخ به مجموعه‌ای از اقدامات غیردوستانه‌ای که ژاپن علیه روسیه انجام داده بود، اتخاذ شد.                           ",https://www.asriran.com/003V8Z
834677,۱۴۰۱/۰۱/۲۳,اقتصادی,اینترنت موبایل هم گران شد/ بسته‌های به‌صرفه پر کشیدند,گران شدن اینترنت در کنار گرانی مایحتاج ضروری مردم در نهایت باعث حذف یا به حداقل رسیدن مصرف اینترنت در خانواده‌های ایرانی می شود که می‌تواند باعث شکاف دیجیتال در کشور و ضربه به اقتصاد دیجیتال شود,"۲ اپراتور مسلط موبایل کشور در اقدامی هماهنگ، تعدادی از بسته‌های پرطرفدار و به‌صرفه خود ازجمله بسته‌های ۶ ماهه و یکساله را حذف کردند.
به گزارش همشهری آنلاین؛ تنها چند روز پس از آنکه اپراتورهای اینترنت ثابت به‌صورت میانگین قیمت سرویس‌های خود را با راهکار تغییر نام سرویس ۶۰ درصد افزایش دادند اکنون نوبت به اپراتورهای موبایل رسیده که با ترفند حذف بسته‌های به‌صرفه اینترنت همراه، عملا گرانی شدید اینترنت را رقم بزنند.
براساس بررسی‌های همشهری، ۲ اپراتور مسلط کشور (همراه اول و ایرانسل) در اقدامی هماهنگ با یکدیگر اقدام به حذف بسته‌های به‌صرفه برای مردم زده‌اند.
بررسی‌ سایت‌های خرید بسته این ۲ اپراتور تلفن همراه نشان می‌دهد که هم‌اکنون بیشترین مدت اعتبار بسته‌های اینترنت همراه ۴ ماه (۱۲۰ روز) است و همه بسته‌های بلندمدت گذشته از جمله بسته‌های شش‌ماهه و یکساله که خرید آنها اینترنت ارزانی در اختیار مردم می‌گذاشت به‌طور کامل حذف شده‌اند.
علاوه بر این بسته‌های پرطرفدار و به صرفه کوتاه‌مدت هم حذف و کاربران مجبور به استفاده از بسته‌های گران قیمت‌تری هستند.
به‌عنوان نمونه بسته پرطرفدار یک ماه اینترنت با ۱۰گیگابایت ترافیک از بسته‌های هر ۲ اپراتور حذف شده و کاربران مجبور به خرید بسته‌های یک‌ماهه با حجم ترافیک پایین‌تری شده‌اند.
کاربران این ۲اپراتور درحالی‌که پیش از این بسته یک‌ماهه با ۱۰گیگابایت ترافیک را می‌توانستند با قیمت ۲۹هزارو۵۰۰تومان بخرند اکنون در بهترین حالت باید بسته یک‌ماهه با حجم ۷گیگابایت را با قیمت ۲۸هزارو۲۰۰تومان بخرند! این مسئله در مورد این بسته افزایش قیمت هر گیگابایت اینترنت بیشتر از ۳۶.۵درصد نشان می‌دهد.
پیش از این هم در تیرماه سال۱۳۹۹ این ۲ اپراتور دست به اقدامی مشابه زده بودند که با شکایت دولت و درنظر گرفتن جریمه‌های سنگین برای آنها از سوی سازمان تنظیم مقررات و ارتباطات رادیویی سرانجام بسته‌های به‌صرفه بار دیگر در دسترس قرار گرفتند.در آن زمان محمدجواد آذری جهرمی، وزیر وقت ارتباطات اعلام کرده بود که افزایش قیمت اینترنت موبایل با «تبانی» همراه اول و ایرانسل غیرقانونی است و این اپراتورها باید قیمت‌ها را به وضعیت گذشته بازگردانند.
پس از حدود ۴۵روز کش و قوس سرانجام ۲ اپراتور مسلط کشور از اقدام مشترک‌شان برای گران کردن و حذف برخی بسته‌های اینترنت موبایل صرف‌نظر کرده و بسته‌های بلندمدت و به صرفه به اپلیکیشن‌ها و کدهای ستاره مربع بازگشت.
گرانی اینترنت سیار بعد از ثابتمقام‌های وزارت ارتباطات درباره حذف بسته‌های به صرفه اینترنت موبایل همان حرف‌های گفته شده درباره گرانی اینترنت ثابت را تکرار می‌کنند. یک منبع آگاه در این رابطه به همشهری می‌گوید سازمان تنظیم مقررات درباره بسته‌های اپراتورها درصورتی که در چارچوب قیمت‌گذاری مصوب سال‌های ۹۵ و ۹۶ باشد مداخله‌ای نمی‌کند.
هفته گذشته خدمات‌دهندگان اینترنت ثابت(ADSL) هم به‌صورت میانگین سرویس‌های خود را ۶۰درصد گران کردند. پیش از اعتراض‌های کاربران سرانجام سازمان تنظیم مقررات به‌عنوان متولی قیمت‌گذاری اینترنت به صدور اطلاعیه پرداخت.
هرچند این سازمان در اطلاعیه خود تأکید کرده که هنوز هیچ مصوبه جدیدی برای افزایش قیمت اینترنت تصویب نشده اما به‌طور ضمنی تأیید کرده که افزایش قیمت از سوی برخی شرکت‌های خدمات‌دهنده اینترنت زیرنظر این سازمان بوده است.
رگولاتوری با اشاره به افزایش تعرفه بسته‌های اینترنتی برخی اپراتورها نوشته است: اخیرا افزایش قیمت اینترنت ثابت در برخی اپراتورها در دست بررسی است تا چنانچه در خارج از چارچوب قانونی (مصوبات سال‌های ۹۵ و ۹۶) باشد، سریعا نسبت به اصلاح آن اقدام شود و جریمه قانونی برای متخلفان اعمال شود.
در اطلاعیه رگولاتوری آمده است که اپراتورها در محدوده مشخصی امکان افزایش تعرفه را دارند. در این اطلاعیه آمده است:‌ لازم می‌دانیم توجه کاربران را به این نکته نیز جلب کنیم که براساس مقررات مصوب سال‌های گذشته اپراتورها در محدوده مشخصی مجاز به تعریف بسته‌های خدماتی بودند که به‌دلیل شرایط رقابتی بعضا در سطح بسیار پایین‌تری اقدام به تعرفه‌گذاری می‌کردند و اکنون با افزایش چندبرابری هزینه‌ها، ادامه سرمایه‌گذاری و پاسخ به مصرف روزافزون مشترکان با چالش جدی مواجه شده است. قطعا ادامه روند، دسترسی مردم عزیزمان به خدمات با کیفیت و پایدار را دچار مشکل خواهد کرد.
بعد از گذشت چندین روز از این اطلاعیه هنوز اقدامی درباره گران شدن اینترنت ثابت صورت نگرفته و وضعیت به منوال روزهای قبل ادامه دارد.
روز گذشته پیگیری همشهری از سازمان تنظیم مقررات رادیویی برای گرفتن پاسخ درباره قانونی یا غیرقانونی بودن حذف بسته‌های اینترنت همراه از سوی اپراتورهای موبایل بی‌نتیجه باقی ماند.
افزایش هزینه‌های اینترنت برای خانواده‌های ایرانی در حالی است که کیفیت و سرعت اینترنت همچنان به منوال گذشته است و مردم تغییر در کیفیت و سرعت ارتباطات خود مشاهده نکرده‌اند.
مخالفت مجلس با گران شدن اینترنت «سیدمحمدرضا میرتاج الدینی» رئیس فراکسیون راهبردی مجلس شورای اسلامی با تأکید بر اینکه مجلس با افزایش تعرفه اینترنت چه در حوزه اینترنت ثابت و چه اینترنت سیار (موبایل) مخالف است گفت که افزایش تعرفه تنها درصورت افزایش کیفیت خدمات و بهره‌مندی مشترکان از تکنولوژی‌های برتر امکان پذیر است.
او در رابطه با مسائل مطرح شده مبنی بر افزایش تعرفه خدمات اینترنت از سوی اپراتورها، گفت: «نمایندگان مجلس شورای اسلامی با افزایش تعرفه‌ اینترنت به این شکل مخالف هستند و اگر قرار است افزایش تعرفه‌ها مدنظر قرار گیرد باید این مسئله براساس افزایش کیفیت باشد و مشترکین بتوانند از تکنولوژی‌های برتر در حوزه اینترنت ثابت و موبایل بهره‌مند شوند.»
همچنین سهیل یحیی‌زاده، رئیس کمیته ارتباطات و فناوری اطلاعات فراکسیون راهبردی مجلس شورای اسلامی با اشاره به اینکه در اسرع وقت و به‌صورت فوری جلسه‌ای از سوی کمیته مذکور با حضور اپراتورها و نمایندگان مجلس شورای اسلامی جلسه‌ای را برگزار می‌کنیم، گفت: «نتایج این جلسه در اختیار نمایندگان مجلس شورای اسلامی قرار خواهد گرفت.»
او تأکید کرده که باید دید شرکت‌ها براساس مصوبه ۲۶۶قیمت‌های خود را افزایش دادند یا خیر و صحت این مسئله بررسی شود.
بسته‌هایی که پرکشیدند براساس آمار سازمان تنظیم مقررات از حدود ۱۰۲میلیون مشترک اینترنت پهن‌باند کشور بیشتر از ۹۱میلیون نفر مشترکان اینترنت پهن‌باند سیار هستند و تنها حدود ۱۱میلیون نفر مشترک اینترنت ثابت در کشور وجود دارد.
به همین‌خاطر تغییر بسته‌های اینترنت همراه می‌تواند دسترسی میلیون‌ها نفر به شبکه ارتباط جهانی را مختل کند.هر چند ممکن است شرکت‌های خدمات‌دهنده اینترنت سرویس‌های خود را براساس مصوبات گذشته تغییر داده باشند اما در نهایت برای مردم آنچه می‌ماند آن است که باید پول بیشتری برای همان سرویسی که در گذشته استفاده می‌کردند پرداخت کنند.
هرچند سهیل یحیی‌زاده، رئیس کمیته ارتباطات و فناوری اطلاعات تأکید کرده که باید دید شرکت‌ها براساس مصوبه۲۶۶ قیمت‌های خود را افزایش دادند یا خیر و صحت این مسئله بررسی شود.
اما یحیی‌زاده با اشاره به اینکه براساس مصوبه موجود در رابطه با اپراتورهای غالب، علاوه بر اینکه ملزم به رعایت سقف و کف هستند، باید بسته‌ها و تعرفه‌گذاری‌ها به تأیید سازمان تنظیم مقررات و ارتباطات رادیویی برسد، بیان کرد: «بنابراین اپراتورها مجاز نیستند نسبت به تغییر بسته‌های تعرفه حتی در بازه مربوطه راسا اقدام کنند.»
این نگرانی از سوی کارشناسان وجود دارد که گران شدن اینترنت در کنار گرانی مایحتاج ضروری مردم در نهایت باعث حذف یا به حداقل رسیدن مصرف اینترنت در خانواده‌های ایرانی شود که می‌تواند باعث شکاف دیجیتال در کشور و ضربه به اقتصاد دیجیتال شود.
گزارش: محمد کرباسی                           ",https://www.asriran.com/003V8X
834676,۱۴۰۱/۰۱/۲۳,فرهنگی/هنری,کدام هنرمندان تاکنون از آکادمی اسکار اخراج شدند؟,در طول تاریخ ۹۴ ساله جوایز اسکار؛ چند چهره هنری دیگر نیز با اقدامات تنبیهی آکادمی رو به روشده‌اند و دست کم ۵ نفر از این نهاد سینمایی اخراج شده‌اند.,"محرومیت ۱۰ ساله «ویل اسمیت» از حضور در جوایز اسکار، اولین باری نیست که چهره‌های سرشناس با چنین مجازات‌هایی از سوی آکادمی رو به رو می‌شوند.
به گزارش ایسنا، «ویل اسمیت» در روزی که برای نخستین بار موفق به کسب جایزه اسکار بهترین بازیگر نقش اصلی مرد برای فیلم «پادشاه ریچارد» شد، یکی از پرحاشیه‌ترین مراسم‌های تاریخ اسکار را رقم زد و پس از شوخی «کریس راک» با همسرش به روی صحنه رفت و به او سیلی زد، اتفاقی که به سرعت در صدر اخبر رسانه‌های جهان قرار گرفت و «ویل اسمیت» گرچه به صورت رسمی عذرخواهی کرد و حتی با انتشار بیانیه‌ای تمامی عواقب رفتار خود را پذیرفت و از آکادمی اسکار استعفا داد اما این پایان ماجرا نبود و هیات مدیره آکادمی در نهایت او را به مدت ۱۰ سال از حضور در مراسم اسکار و هرگونه مراسم مرتبط محروم کرد.
در طول تاریخ ۹۴ ساله جوایز اسکار؛ چند چهره دیگر نیز با اقدامات تنبیهی آکادمی رو به روشده‌اند و دست کم ۵ نفر از این نهاد سینمایی اخراج شده‌اند.
هروی واینستین

در اکتبر ۲۰۱۷، پس از آن که ده‌ها زن اتهامات تجاوز جنسی و آزار و اذیت علیه «هری واینستین» تهیه‌کننده معروف هالیوودی مطرح کردند، هیات مدیره آکادمی به اخراج این تهیه کننده سابق فیلم و مدیر اجرایی هالیوود رای داد. «واینستین» ۷۰ ساله که فیلم هایش ۸۱ جایزه اسکار را به خود اختصاص داده‌اند، هم‌اکنون در حال گذراندن حکم ۲۳ سال زندانی است که به اتهام تجاوز جنسی توسط دادستان های شهر نیویورک اعلام شده است. در ژانویه ۲۰۲۰، دادستان‌های لس آنجلس اتهامات جداگانه‌ای را مبنی بر تجاوز جنسی در سال های ۲۰۱۰ و ۲۰۱۳ علیه وی ارائه کردند و «واینستین» برای مواجهه با این اتهامات در ژوئیه ۲۰۲۱ به کالیفرنیا تحویل داده شد اما در نهایت بی‌گناه شناخته شد.
رومن پولانسکی
«رومن پولانسکی» کارگردان لهستانی-فرانسوی نیز در ماه می ۲۰۱۸ در بحبوحه فشار فزاینده جنبش #MeToo به دلیل محکومیت او به تجاوز جنسی مربوط به بیش از ۴۰ سال پیش، از آکادمی اخراج شد. «پولانسکی» در سال ۱۹۷۷ در لس آنجلس دستگیر و به شش جرم علیه یک دختر ۱۳ ساله متهم شد. او که در آن زمان ۴۴ سال داشت، به رابطه جنسی غیرقانونی با یک خردسال مجرم شناخته شد، اما در سال ۱۹۷۸ قبل از اینکه محکوم شود به فرانسه گریخت. پولانسکی همچنان تحت تعقیب مقامات آمریکایی است و از سال ۱۹۷۸ پا به خاک آمریکا نگذاشته است. وقتی پولانسکی در سال ۲۰۰۳ برای فیلم «پیانیست» اسکار بهترین فیلم و بهترین کارگردانی شد نتوانست در مراسم شرکت کند. پس از اخراج، «پولانسکی از آکادمی شکایت کرد و استدلال کرد که از رسیدگی عادلانه محروم شده، اما در آگوست ۲۰۲۰ این پرونده را در دادگاه باخت.
بیل کازبی
«بیل کازبی» بازیگر و کمدین آمریکایی نیز در ماه می ۲۰۱۸ در کنار «پولانسکی» از آکادمی اخراج شد. حداقل شصت زن اتهامات تجاوز جنسی علیه «کازبی» که مربوط به دهه ۱۹۶۰ را مطرح کردند. او در سال ۲۰۱۵ برای نخستین مورد اتهام تجاوز جنسی قرار گرفت و در سال ۲۰۱۸ اولین چهره سرشناسی بود که پس از آغاز جنبش زنان و مردان برای افشای موارد سوءاستفاده جنسی در نهایت به تحمل ۱۰ سال زندان محکوم شده بود. نام بسیاری از مردان قدرتمند در عرصه‌های هنری و سیاسی در جریان این جنبش که (MeToo) نام گرفت به عنوان سوءاستفاده کنندگان جنسی مطرح شد؛ جنبشی که پس از ماجرای رسوایی اخلاقی «هروی واینستین» تهیه‌کننده پرنفوذ امریکایی به راه افتاد.
سال گذشته دادگاه عالی ایالت پنسیلوانیا در اقدامی عجیب، محکومیت «بیل کازبی» کمدین و چهره شناخته شده تلویزیونی را لغو کرد و او تنها چند ساعت پس از اعلام این حکم از زندان آزاد شد.
آدام کیمل
«آدام کیمل» فیلمبردار فیلم‌های موفقی چون «کاپوتی» و «هرگز رهایم نکن» بود که در مارس ۲۰۲۱، آکادمی اسکار عضویت او را پس از تحقیقاتی که مجله ورایتی انجام داد و نشان داد که او یک مجرم جنسی است، لغو کرد. کیمل در سال ۲۰۰۴ پس از متهم شدن به رابطه جنسی با یک نوجوان در سن ۴۳ سالگی به تجاوز جنسی درجه سه اعتراف کرد. او همچنین برای بار دوم در سال ۲۰۱۰ دستگیر و به اتهام تجاوز جنسی و همچنین عدم ثبت نام به عنوان مجرم جنسی متهم شد، اگرچه او تنها در مورد اتهامی دوم محکوم شد.
کارمن کاریدی
«کارمن کاریدی» بازیگر فقید که بیشتر به خاطر نقش‌هایش در مجموعه فیلم‌های «پدرخوانده» شناخته می‌شود، اولین عضو آکادمی بود که اخراج شد اما به دلایلی غیر مرتبط با تجاوز جنسی اخراج شد. وی در سال ۲۰۰۴ به سبب اشتراک‌گذاری نسخه محرمانه برخی فیلم‌ها از عضویت در آکادمی علوم و هنرهای سینمایی اسکار اخراج شد و متهم به پرداخت ۳۰۰ هزار دلار غرامت به دو استودیو فیلمسازی شد و بر اساس اعلام مدیر برنامه‌هایش تا آخرین روزهای عمرش نیز از این اتفاق بسیار ناراحت بود. او اذعان کرده بود این فیلم‌ها را با دوستان و اعضای خانواده‌اش به اشتراک گذاشته است.                           ",https://www.asriran.com/003V8W
834675,۱۴۰۱/۰۱/۲۳,اجتماعی ,از شایعه تا واقعیت؛ ماجرای قتل دختر ۱۴ ساله یزدی توسط یک افغانستانی (فیلم),فرماندهی انتظامی استان یزد ماجرای قتل زهرا ضیایی ۱۴ ساله که گفته شده به دست یک تبعه افغانستانی به قتل رسیده است را افشا کرد.,کد ویدیو  دانلود    فیلم اصلی                                     ,https://www.asriran.com/003V8V
834678,۱۴۰۱/۰۱/۲۳,اقتصادی,گوجه فرنگی لب مرز کیلویی ۱۷ هزار تومان شد/ آغاز صادرات به سوریه از طریق عراق,وی قیمت منطقی گوجه فرنگی در میدان را کیلویی 10 هزار تومان دانست و گفت: عرضه گوجه در میدان اصلی کاهش پیدا کرد از این‌رو از روز گذشته قیمت گوجه فرنگی هزار تومان افزایش داشت و قیمت آن به کیلویی 12 هزار تومان رسید.,"رئیس اتحادیه بارفروشان گفت: گوجه فرنگی لب مرز کیلویی 17 هزار تومان بفروش می‌رسد. کشاورزان در سال گذشته متحمل ضررهای زیادی شدند از این‌رو این حق آنهاست که امسال با افزایش صادرات سود قابل توجهی نصیب آنها شود اما باید صادرات به‌گونه‌ای مدیریت شود که نظم و تعادل بازار داخلی از بین نرود.
مصطفی دارایی‌نژاد در گفت‌وگو با ایلنا، با اشاره به افزایش قیمت سبزی در ماه رمضان، گفت: قیمت سبزی پلو، کوکو، آش و قورمه کیلویی 6 هزار و 500 تومان است که این سبزی‌ها شامل تره و جعفری کیلویی 5 هزار تومان، گیشنیز کیلویی 8 هزار تومان، شنبلیله کیلویی 4 هزار تومان، شوید، اسفناج و سیر تازه کیلویی 5 هزار تومان است.
وی در ادامه تصریح کرد: قیمت سبزی خوردن در میدان اصلی میوه و تره‌بار کیلویی 8 هزار و 500 تومان است سبزی خوردن شامل تره، نعنا و تربچه کیلویی 5 هزار تومان، تلخون کیلویی 9 هزار تومان، شاهی و پیازچه کیلویی 6 هزار تومان، مرزه کیلویی 12 هزار و ریحان سفید کیلویی 10 هزار تومان است.
به گفته این فعال صنفی؛ ریحان و مرزه گلخانه‌ای کشت می‌شود از این‌رو میزان تولید آن کم و در نتیجه قیمت آن بالاست. عرضه سبزی خوردن در ماه رمضان 2 برابر افزایش پیدا کرد که اگر این اتفاق صورت نمی‌گرفت قیمت آن در میدان به کیلویی 15 هزار تومان می‌رسید.
دارایی‌نژاد با بیان اینکه روزانه 60 کامیون گوجه از میناب، به عراق، افغانستان، پاکستان، روسیه، عمان، قطر و کشورهای حوزه خلیج فارس صادر می‌شود، گفت: صادرات گوجه فرنگی از ایران به سوریه هزینه‌بر است از این‌رو گوجه به عراق صادر و از آنجا به سوریه می‌رود. لازم است این هشدار را بدهم که اگر تقاضا سوریه برای این محصول افزایش پیدا کند میزان بار صادراتی روزانه 100 تا 150 کامیون گوجه از کشورخارج می‌شود.
به گفته این فعال صنفی؛ گوجه فرنگی لب مرز کیلویی 17 هزار تومان بفروش می‌رسد. کشاورزان در سال گذشته متحمل ضررهای زیادی شدند از این‌رو این حق آنهاست که امسال با افزایش صادرات سود قابل توجهی نصیب آنها شود اما باید صادرات به‌گونه‌ای مدیریت شود که نظم و تعادل بازار داخلی از بین نرود.
رییس اتحادیه بارفروشان تاکید کرد: اگر روزانه 100 کامیون گوجه فرنگی صادر می‌شود حداقل 200 کامیون باید برای عرضه در بازار داخلی تخصیص داده شود. من از کشاورزان تقاضا می‌کنم که تا 10 روز آینده میزان صادرات را متعادل و با مردم همراهی کنند تا گوجه اسلام آباد جیرفت برداشت و در بازار عرضه شود با برداشت این گوجه اگر روزانه 500 کامیون هم صادر کنیم بازار داخلی با چالش قیمتی مواجه نخواهد شد.
وی قیمت منطقی گوجه فرنگی در میدان را کیلویی 10 هزار تومان دانست و گفت: عرضه گوجه در میدان اصلی کاهش پیدا کرد از این‌رو از روز گذشته قیمت گوجه فرنگی هزار تومان افزایش داشت و قیمت آن به کیلویی 12 هزار تومان رسید.
دارایی‌نژاد با اشاره به کاهش قیمت میوه در میدان میوه و تره‌بار، افزود: ملون کیلویی 12هزار تومان، هندوانه کیلویی 5 تا 6 هزار تومان، سیب‌زمینی کیلویی 7 تا 9 هزار تومان، چغاله بادام کیلویی 30 تا 60 هزار تومان و گوجه سبز کیلویی 110 تا 170 هزار تومان است که امیدواریم در روزهای آینده نرخ آن به زیر 100 هزار تومان برسد.
رییس اتحادیه بارفروشان میزان ورودی بار در میدان میوه و تره‌بار حدود 13 هزار تن دانست و افزود: حدود 11 هزار تن آن بفروش رفته است باید بگویم خرید و فروش مرکبات باوجود کاهش قیمت میزان تقاضا نزولی شده است. نرخ پرتقال و سیب کیلویی 6 هزار تومان شده است اما با این وجود خریدار چندانی ندارد.                           ",https://www.asriran.com/003V8Y
834673,۱۴۰۱/۰۱/۲۳,ورزشی,ضربات پنالتی دیدار استقلال - نساجی (فیلم),پنالتی‌های دیدار استقلال - نساجی که با پیروزی شاگردان ساکت الهامی همراه بود را ببینید.,کد ویدیو  دانلود    فیلم اصلی                                     ,https://www.asriran.com/003V8T
834674,۱۴۰۱/۰۱/۲۳,اجتماعی ,کولبر قطع نخاعی چگونه زندگی می کند؟,ویلچرم خراب شده و یک سال است به اداره بهزیستی شهرستان سردشت درخواست ویلچر داده ‌ام اما با درخواستم موافقت نشد و گفتند تا 4 سال دیگر نمی‌توانی درخواست ویلچر جدید بدهی.,"سالها است قصه پر درد کولبران در مناطق غربی کشور نقل هر محفل است ؛ جوانانی که از روی فقر و بیکاری برای به دست آوردن لقمه ای نان جان خود را به خطر می اندازند و پا در راهی پر از رنج و سختی می گذارند راهی که ممکن است در آن کشته، قطع عضو و یا مانند خالد، شفیع و نادر قطع نخاع شوند...
به گزارش ایلنا، خالد نیک سیر جوان قطع نخاعی اهل روستای واوان شهرستان سردشت در گفت و گو با خبرنگار ایلنا گفت: پنجم مرداد ماه سال 1397 حین کولبری دچار حادثه شده و قطع نخاع شدم. از فاصله 10 متری به سویم شلیک شد که منجر به قطع نخاع از ناحیه ستون فقرات شدم.
نیک سیر ادامه داد: روز حادثه 20 کیلو گردو را از منطقه مرزی حمل می کردم که مورد هدف گلوله قرار گرفتم. تقریبا ساعت 7 صبح بود که از مرز می گذشتم و حدودا 8 کیلومتر هم وارد خاک خودمان شده بودم. در منطقه کوهستانی بدون هیچ هشدار و تیر هوایی و ایستی مستقیما به سویم شلیک شد. گروه 6 نفره ای بودیم که به یکی دیگرمان هم از ناحیه لگن شلیک شد.
حتی در را به رویم باز نکردند
وی افزود: از طریق مراجع قانونی پیگیری های زیادی کردم ولی بدون نتیجه ماند. همچنین از طریق فرمانداری و هنگ مرزی هم پیگیری کردم اما بی فایده بود در پاسگاه هنگ مرزی نه تنها در را به رویم باز نکردند که حداقل مشکل ام را مطرح کنم که تا کنون در زندگی به هر دری می‌زنم بی فایده است و قفل هایش باز نمی شود.
همسرم از من جدا شد
نیک سیر گفت: 29 سال دارم، پس از اتفاقی که منجر به فلج شدنم شد همسرم از من جدا شد. حاصل ازدواج مان« روژگار» دخترم است که بیشتر مواقع با مادرش زندگی می کند و گاهی نیز نزد من می آید. بعد از جدایی با پدر و مادرم زندگی می کنم و شرایط بسیار سختی دارم.

وی گفت: ویلچرم خراب شده و یک سال است به اداره بهزیستی شهرستان سردشت درخواست ویلچر داده ‌ام اما با درخواستم موافقت نشد و گفتند تا 4 سال دیگر نمی‌توانی درخواست ویلچر جدید بدهی.
کانون گرم زندگی‌ام از هم پاشید
نیک سیر عنوان کرد: مدت‌ها است هیچ منبع درآمدی نداشته و گوشه خانه افتاده‌ام. از روی فقر و نداری کولبری کردم و گرنه چرا باید کوه های صعب العبور را با هزار مشقت و سختی طی می کردم. این تنها مشکل من نیست افرادی که مثل من در این راه دچار سانحه شده اند ،کم نیستند.
وی گفت: به هر ارگانی که مراجعه می کنم می گویند کاری از دست مان برنمی آید برایت انجام دهیم. حتی نماینده مجلس هم داد ما را نمی شنود که به گوش مسئولان بالادست برساند. تنها گاهی با کمک خیرین است که زندگی ام می چرخد. به فرمانداری، شهرداری و حمل و نقل تاکسی رانی درخواست گرفتن مجوز یک تاکسی داده ام ولی هیچ کدام با درخواستم موافقت نکردند.
از گردن به پایین فلج‌ام
شفیع محمد زاده کولبر قطع نخاعی دیگر هم درباره مشکلاتش به ایلنا ، گفت: اهل روستای کانی زرد سردشتم و 33 ساله هستم. سیزدهم بهمن ماه سال 1395 در حال بازگشت به روستای مان بودیم که از شدت خستگی کمی استراحت کرده و دوباره راه افتادیم که به من از ناحیه کتف شلیک شد و قطع نخاع شدم بعد از به هوش آمدنم از گردن به پایین تمام بدنم فلج شد. پس از حادثه کارشناس قضایی به منطقه آمد و اعلام کرد که ما در محدوده مرزی نبودیم که مورد هدف گلوله قرار گرفتیم.
وی گفت: طبق کارشناسی هنگ مرزی تقریبا نزدیک به 3 کیلومتر دور‌تر از خط قرمز مرزی به من شلیک شده بود. یعنی ما هنوز به مرز و خط قرمز هم نزدیک نشده بودیم. در جلسه اول دادگاه رای تقریبا به نفع من صادر شد اما در دادگاه تجدید نظر در حضور وکیلم رای را به نفع هنگ مرزی صادر کردند.
هیچ منبع درآمدی ندارم
محمدزاده بیان کرد:سال‌هاست خنده‌ به لبانم نمی‌آید.خجالت می‌کشم وقتی خواهرم کارهایم را انجام می‌دهد. برای جابه‌جا شدن و بیرون رفتن از خانه هم برادرهایم کمک می کنند. هیچ منبع درآمدی ندارم و 2 برادرم گاهی برای مخارج زندگی مان به کولبری می روند که در نبودشان خواهرم به سختی می تواند کارهایم را انجام دهد.
وی گفت: دو ماه یک بار به دلیل ناتوانی در حرکت، پزشکم از سردشت برای معاینه به منزل مان می آید و هر بار 600 هزارتومان هزینه ام می شود. برای فیزیوتراپی هم ماهی چند بار به سردشت می‌روم. هر بار مجبورند برایم ماشین دربست کنند که حدودا 200 هزار تومان هزینه اش می شود که با هزینه فیزیو‌تراپی که هر بار 70 هزار تومان است ،ماهانه حدود یک میلیون تومان خرج دارو و درمان می‌کنم.
رئیس شورای شهر سردشت هم در این باره به ایلنا، اظهار داشت: چارچوب شورا حد و حدود اختیارات خودش را دارد سعی کردیم در چارچوب قانون با مسئولانی که به سردشت می آیند مطالبی که حق مردم است را به گوش مسئولان برسانیم.
لقمان رستمی ادامه داد: دولت رئیسی درباره معیشت و بیکاری جوانان مخصوصا در مناطق مرزی و کم درآمد اقداماتی انجام داده اما به نظرم هنوز کافی نیست. کولبری پدیده بدی است که مردم از روی ناچاری سراغش می روند که امیدواریم با باز شدن معبرهای مرزی در آینده نه چندان دور این پدیده به طور کامل حذف شود.
گزارش: مریم بازوند                           ",https://www.asriran.com/003V8U
834671,۱۴۰۱/۰۱/۲۳,سیاست خارجی,نامه ۱۴ سناتور جمهوری‌خواه به بایدن درباره حذف سپاه از فهرست سیاه,در این نامه آمده است که «این حذف نه تنها به شدت نادرست خواهد بود» بلکه از جمله خیانتی از جمله در قبال اسرائیل خواهد بود.,"۱۴ سناتور جمهوری‌خواه در نامه‌ای که نسخه‌ای از آن را برای وزارت خارجه آمریکا نیز فرستاده‌اند، از رئیس‌جمهوری این کشور خواستند تا نام سپاه پاسداران را از فهرست سیاه آمریکا حذف نکنند.
به گزارش ایلنا به نقل از العربیه، ۱۴ سناتور جمهوری‌خواه در نامه‌ای که نسخه‌ای از آن را برای وزارت خارجه آمریکا نیز فرستاده‌اند، از «جو بایدن» رئیس‌جمهوری این کشور خواستند تا نام سپاه پاسداران را از فهرست سیاه آمریکا حذف نکنند.
در این نامه آمده است که «این حذف نه تنها به شدت نادرست خواهد بود» بلکه از جمله خیانتی از جمله در قبال اسرائیل خواهد بود.
سناتورهای جمهوری‌خواه با طرح این ادعای مضحک که متحدان و شرکای آمریکا از کاهش حضور منطقه‌ای ایالات متحده نگران هستند، مدعی شدند تصویب چنین توافقی امکان دسترسی ایران به منابع مالی را فراهم می‌کند و به این ترتیب نگرانی از ناامنی در منطقه تشدید خواهد شد.                           ",https://www.asriran.com/003V8R
834662,۱۴۰۱/۰۱/۲۳,اجتماعی ,پیام مخاطبان/ شتاب زدگی در آموزش و پرورش، به آموزش ضربه می‌زند,امیدوارم صدای ما از فقدان عقلانیت و درایت در مسئولین آموزش و پرورش به گوش مدیران ارشد بهداشت برسد تا شاید از تصمیم خود کوتاه آمده و اجازه دهند تا حانواده ها با نگرانی و تشویش کمتر فرزندان خود را راهی مدرسه نمایند.,"مخاطبان عصر ایران*؛ نوریان- پسر من در یکی از مدارس ابتدایی شهر ساری تحصیل می کند. پس از ابلاغ وجوب آموزش مجازی، مدیران مدرسه با توجه به فضای محدود کلاس ها و فضاهای آموزشی مدرسه، با جلب رضایت معلمان، برنامه ریزی مناسبی انجام دادن تا دانش آموزان هر کلاس به دو گروه تقسیم شده و در دو شبفت مجزای روزانه در کلاس های حضوری شرکت کنند تا فاصله گذاری مناسب برای استفاده از فضاهای آموزشی مدرسه انجام گیرد.فرار بر این بود تا مشخص شدن شرایط همه گیری بیماری در ایام بعد از تعطیلات، این روش ادامه باید تا از سلامت دانش آموزان محافظت شده و خانواده ها با نگرانی کمتری فرزندان خود را راهی آموزش حضوری نمایند. ولی بعد از گذشت چند روز، مسئولین آموزش و پرورش ساری بدون دلیل و منطق مشخصی، فشار مضاعفی به مدرسه آوردن که این شیوه را تغییر دهند و همه دانش آموزان بطور همزمان در کلاس حاضر شوند!سلامت کودکان، واقعیتی خدشه ناپذیر هست که هر گونه قصور و سهل انگاری در این زمینه، صدمات جبران ناپذیری برای جامعه به دنبال خواهد داشت.
این همه شتاب زدگی و فقدان برنامه ریزی، در نهایت ضربه به آموزش خواهد زد. حالا که مدرسه ای به دلیل فقدان فضای مناسب برای پذیرش همزمان همه دانش آموزان، با استفاده از راهکار پرزحمت دوشیفته کردن، تلاش برای حفظ سلامت دانش آموزان خود دارد؛ اصرار بی منطق مسئولین آموزش و پرورش برای رد و حذف آن به چه دلیل است!
خدای نکرده اگر با همین بی توجهی، یکی از دانش آموزان یا خانواده آن سلامت خود را از دست بدهد، چه کسی پاسخگو خواهد بود!
سپاسگزار خواهم شد تا صدای ما از فقدان عقلانیت و درایت در مسئولین آموزش و پرورش به گوش مدیران ارشد بهداشت برسد تا شاید از تصمیم خود کوتاه آمده و اجازه دهند تا حانواده ها با نگرانی و تشویش کمتر فرزندان خود را راهی مدرسه نمایند.
*عصر ایران آماده انعکاس پاسخ و توضیحات نهاد/سازمان/شرکت نامبرده در پیام مخاطبان است.                           ",https://www.asriran.com/003V8I
834669,۱۴۰۱/۰۱/۲۳,اقتصادی,پیش‌بینی تاجر بزرگ آمریکایی: تریلیون ها دلار سرمایه به بازار رمزارز سرازیر خواهد شد,"من پیش‌بینی می‌کنم در ۱۰ سال آینده کریپتو، بلاک چین، بیت‌کوین - همه این نوآوری‌ها - دوازدهمین بخش S&P خواهند بود.""","کوین اولری، تاجر بزرگ آمریکایی با نام مستعار آقای شگفت‌انگیز، پیش‌بینی کرده است که تریلیون‌ها دلار سرمایه به بازار ارزهای دیجیتال، به‌ویژه بیت‌کوین سرازیر خواهد شد و علاوه بر این، او گفت که استخراج بیت کوین جهان را نجات خواهد داد.
به گزارش خبرآنلاین، کوین اولری در روز پنج شنبه در کنفرانس بیت کوین ۲۰۲۲ گفت:""‌ سیاست گذاری ها منجر به سرازیر شدن تریلیون دلار سرمایه به بازار رمزارز خواهد شد و بنابراین برای کسانی که اکنون می توانند روی آن سرمایه‌گذاری کنند از آنچه که در زمان وضع سیاست‌ها رخ خواهد داد و موج عظیمی از علاقه به همراه خواهد داشت جلوتر خواهند بود.""
وی در ادامه افزود:"" من پیش‌بینی می‌کنم در ۱۰ سال آینده کریپتو، بلاک چین، بیت‌کوین - همه این نوآوری‌ها - دوازدهمین بخش S&P خواهند بود.""
چرا استخراج بیت کوین جهان را نجات خواهد داد؟
این بازرگان بزرگ آمریکایی در ادامه با اشاره به این موضوع که استخراج بیت کوین جهان را نجات خواهد داد؛گفت:‌"" از آنجایی که نسل بعدی استخراج‌کنندگان بیت‌کوین شروع به کار با انرژی‌ای می‌کنند که به کربن نیاز ندارد و از طریق انرژی های برق آبی و انرژی هسته‌ای، باد و خورشید فعالیت می کنند خواهند توانست جهان را نجات دهند.""
وی در ادامه افزود:"" تحرک برای تولید بیت‌کوین به قدری ارزش اقتصادی دارد که آن‌ها به کار خود ادامه می‌دهند و برای نسل بعدی ماشین‌ها و توربین‌ها سرمایه‌گذاری می‌کنند. ۹۰ درصد از سدهایی که در صد سال گذشته در آمریکا ساخته شده اند، به فکر تولید انرژی برق آبی بوده اند اما هرگز توربین ها را نصب نکرده اند.""                           ",https://www.asriran.com/003V8P
834667,۱۴۰۱/۰۱/۲۳,اقتصادی,همشهری: دوره اینترنت ارزان به پایان رسید,در آن زمان محمدجواد آذری جهرمی، وزیر وقت ارتباطات اعلام کرده بود که افزایش قیمت اینترنت موبایل با «تبانی» همراه اول و ایرانسل غیرقانونی است و این اپراتورها باید قیمت‌ها را به وضعیت گذشته بازگردانند.,"همشهری نوشت: تنها چند روز پس از آنکه اپراتورهای اینترنت ثابت به‌صورت میانگین قیمت سرویس‌های خود را با راهکار تغییر نام سرویس ۶۰درصد افزایش دادند اکنون نوبت به اپراتورهای موبایل رسیده که با ترفند حذف بسته‌های به‌صرفه اینترنت همراه، عملا گرانی شدید اینترنت را رقم بزنند.
براساس بررسی‌های همشهری، 2 اپراتور مسلط کشور(همراه اول و ایرانسل) در اقدامی هماهنگ با یکدیگر اقدام به حذف بسته‌های به‌صرفه برای مردم زده‌اند. بررسی‌ سایت‌های خرید بسته این 2اپراتور تلفن همراه نشان می‌دهد که هم‌اکنون بیشترین مدت اعتبار بسته‌های اینترنت همراه ۴ماه (۱۲۰روز) است و همه بسته‌های بلندمدت گذشته ازجمله بسته‌های شش‌ماهه و یکساله که خرید آنها اینترنت ارزانی در اختیار مردم می‌گذاشت به‌طور کامل حذف شده‌اند. علاوه بر این بسته‌های پرطرفدار و به صرفه کوتاه‌مدت هم حذف و کاربران مجبور به استفاده از بسته‌های گران قیمت‌تری هستند.
به‌عنوان نمونه بسته پرطرفدار یک ماه اینترنت با ۱۰گیگابایت ترافیک از بسته‌های هر 2 اپراتور حذف شده و کاربران مجبور به خرید بسته‌های یک‌ماهه با حجم ترافیک پایین‌تری شده‌اند. کاربران این 2اپراتور درحالی‌که پیش از این بسته یک‌ماهه با ۱۰گیگابایت ترافیک را می‌توانستند با قیمت ۲۹هزارو۵۰۰تومان بخرند اکنون در بهترین حالت باید بسته یک‌ماهه با حجم ۷گیگابایت را با قیمت ۲۸هزارو۲۰۰تومان بخرند! این مسئله در مورد این بسته افزایش قیمت هر گیگابایت اینترنت بیشتر از 36.5درصد نشان می‌دهد.
پیش از این هم در تیرماه سال۱۳۹۹ این 2 اپراتور دست به اقدامی مشابه زده بودند که با شکایت دولت و درنظر گرفتن جریمه‌های سنگین برای آنها از سوی سازمان تنظیم مقررات و ارتباطات رادیویی سرانجام بسته‌های به‌صرفه بار دیگر در دسترس قرار گرفتند.
در آن زمان محمدجواد آذری جهرمی، وزیر وقت ارتباطات اعلام کرده بود که افزایش قیمت اینترنت موبایل با «تبانی» همراه اول و ایرانسل غیرقانونی است و این اپراتورها باید قیمت‌ها را به وضعیت گذشته بازگردانند.
پس از حدود ۴۵روز کش و قوس سرانجام 2 اپراتور مسلط کشور از اقدام مشترک‌شان برای گران کردن و حذف برخی بسته‌های اینترنت موبایل صرف‌نظر کرده و بسته‌های بلندمدت و به صرفه به اپلیکیشن‌ها و کدهای ستاره مربع بازگشت.
گرانی اینترنت سیار بعد از ثابت
مقام‌های وزارت ارتباطات درباره حذف بسته‌های به صرفه اینترنت موبایل همان حرف‌های گفته شده درباره گرانی اینترنت ثابت را تکرار می‌کنند. یک منبع آگاه در این رابطه به همشهری می‌گوید سازمان تنظیم مقررات درباره بسته‌های اپراتورها درصورتی که در چارچوب قیمت‌گذاری مصوب سال‌های ۹۵ و ۹۶ باشد مداخله‌ای نمی‌کند.
هفته گذشته خدمات‌دهندگان اینترنت ثابت(ADSL) هم به‌صورت میانگین سرویس‌های خود را ۶۰درصد گران کردند. پیش از اعتراض‌های کاربران سرانجام سازمان تنظیم مقررات به‌عنوان متولی قیمت‌گذاری اینترنت به صدور اطلاعیه پرداخت. هرچند این سازمان در اطلاعیه خود تأکید کرده که هنوز هیچ مصوبه جدیدی برای افزایش قیمت اینترنت تصویب نشده اما به‌طور ضمنی تأیید کرده که افزایش قیمت از سوی برخی شرکت‌های خدمات‌دهنده اینترنت زیرنظر این سازمان بوده است.
رگولاتوری با اشاره به افزایش تعرفه بسته‌های اینترنتی برخی اپراتورها نوشته است: اخیرا افزایش قیمت اینترنت ثابت در برخی اپراتورها در دست بررسی است تا چنانچه در خارج از چارچوب قانونی (مصوبات سال‌های ۹5 و ۹۶) باشد، سریعا نسبت به اصلاح آن اقدام شود و جریمه قانونی برای متخلفان اعمال شود.
در اطلاعیه رگولاتوری آمده است که اپراتورها در محدوده مشخصی امکان افزایش تعرفه را دارند. در این اطلاعیه آمده است:‌ لازم می‌دانیم توجه کاربران را به این نکته نیز جلب کنیم که براساس مقررات مصوب سال‌های گذشته اپراتورها در محدوده مشخصی مجاز به تعریف بسته‌های خدماتی بودند که به‌دلیل شرایط رقابتی بعضا در سطح بسیار پایین‌تری اقدام به تعرفه‌گذاری می‌کردند و اکنون با افزایش چندبرابری هزینه‌ها، ادامه سرمایه‌گذاری و پاسخ به مصرف روزافزون مشترکان با چالش جدی مواجه شده است. قطعا ادامه روند، دسترسی مردم عزیزمان به خدمات با کیفیت و پایدار را دچار مشکل خواهد کرد.
بعد از گذشت چندین روز از این اطلاعیه هنوز اقدامی درباره گران شدن اینترنت ثابت صورت نگرفته و وضعیت به منوال روزهای قبل ادامه دارد.
روز گذشته پیگیری همشهری از سازمان تنظیم مقررات رادیویی برای گرفتن پاسخ درباره قانونی یا غیرقانونی بودن حذف بسته‌های اینترنت همراه از سوی اپراتورهای موبایل بی‌نتیجه باقی ماند.
افزایش هزینه‌های اینترنت برای خانواده‌های ایرانی در حالی است که کیفیت و سرعت اینترنت همچنان به منوال گذشته است و مردم تغییر در کیفیت و سرعت ارتباطات خود مشاهده نکرده‌اند.                           ",https://www.asriran.com/003V8N
834663,۱۴۰۱/۰۱/۲۳,ورزشی,در انتظار شام دونفرۀ گواردیولا و کلوپ,شاید در آیندۀ نزدیک شاهد تصاویر شام‌‌خوردن دونفرۀ پپ گواردیولا و یورگن کلوپ باشیم. نشستن دور میز شام با جنتلمن موقر و سردمزاجی مثل گواردیولا، که کلوپ او را شیک‌پوش‌ترین مربی دنیا می‌داند، افتخار کمی نیست!,"عصر ایران؛ اهورا جهانیان- در پایان دیدار حساس منچسترسیتی و لیورپول در هفتۀ سی‌ودوم لیگ برتر جزیره، پپ گواردیولا محکم و جانانه با یورگن کلوپ دست داد و او را در آغوش کشید. صحنه‌ای که به یاد ماندنی بود چراکه گواردیولا چندان اهل ابراز احساسات نیست و همیشه با بازیکنان و کادر فنی‌اش رابطه‌ای غیردوستانه و صرفا کاری داشته است. محمد بن عطیه، شاگرد سابق گواردیولا، دربارۀ رفتار غیردوستانۀ او گفته است: «وقتي به بايرن پيوستم، گواردیولا به من گفت كه تو را مي‌خواستم و دستور جذبت را دادم. تو يكسري توانايي‌ها و يكسري ضعف‌هايي داري. به تو چيزهايي ياد مي‌دهم و ضعف‌هايت را برطرف خواهم كرد ولي انتظار دوستي از من نداشته باش. ما هرگز دوست هم نخواهيم بود. حرف‌هاي او برايم عجيب بود.» گواردیولا حتی زمانی که دوران مربیگری‌اش در بارسا تمام شده بود و در نیویورک زندگی می‌کرد و تیتو ویلانووا، دستیار سابقش در بارسا، به دلیل ابتلا به سرطان در نیویورک بستری بود، رفتارش با تیتو ویلانووا چندان دوستانه نبود. ویلانووا اندکی پس از بهبودی موقت و بازگشت به جایگاه سرمربیگری بارسا، در انتقاد از گواردیولا گفت: «باید بگویم که بارسلونا به هنگام بیماری‌ام از من کاملا حمایت کرد. این در حالی بود که گوآردیولا چنین کاری را نکرد. گوآردیولا در تمام دوران حضورم در نیویورک تنها یک بار به ملاقات من آمد. این در حالی بود که من به شدت به حضور او نیازمند بودم. گوآردیولا دوستی است که او را به هنگام تنگنا در کنار خود ندیدم.» ویلانووا کمتر از یکسال پس از بیان این حرف‌ها، درگذشت. گواردیولا حدود ده سال است که از بارسا جدا شده و طی این مدت هیچ رفاقتی با مسی و ژاوی و اینیستا نداشته است. پپ البته در ماجرای عیادت از ویلانووا، در دفاع از خودش گفته بود: «من تیتو را در نیویورک دیدم اما اگر او را نمی‌دیدم به خاطر تعهداتی که داشتم، بود. اگر قرار باشد شام را با یوهان کرویف بخورم این کار را می‌کنم. به هیچ‌کس بدهکار نیستم.» سلوک سرد او، خوب یا بد، مبتنی بر این فرض اساسی است که ""همکار، همکار است نه دوست"". گواردیولا با شاگردان و دستیارانش در تیم‌های گوناگون ""دوست"" نیست و با آن‌ها صرفا ""همکاری"" دارد و به کمک آن‌ها یک تیم باشگاهی را از فرش به عرش می‌برد و کلی جام به ویترین افتخاراتش اضافه می‌کند. در این مسیر پرافتخار، اگرچه هزارویک فراز و فرود پدید می‌آید و انبوهی از اندوه و شادی درمی‌رسد، اما هیچ یک از این وقایع تاثیرگذار بر عواطف آدمی، موجب نمی‌شود که گواردیولا با شاگردان و دستیارانش احساس رفاقت کند. نه با کمک‌مربی، نه با کاپیتان، نه با ستاره یا بهترین گلزن تیمش از مرزهای ""همکاری"" عبور نمی‌کند و به وادی ""دوستی"" نمی‌رسد. گواردیولا با یورگن کلوپ هم دوست نیست. او پس از تساوی تیمش با لیورپول دربارۀ رابطه‌اش با کلوپ گفت: «من احترام زیادی برای یورگن کلوپ قائل هستم. او باعث شد تا سرمربی بهتری شوم. ما دوست نیستیم و با هم ناهار نمی‌خوریم. من شماره‌اش را دارم ولی با او تماس نمی‌گیرم. البته ما یک روز در تالار مشاهیر با هم شام خواهیم خورد. میان ما احترام متقابل وجود دارد.»
 آن دست‌دادن و در آغوش کشیدن جانانه در پایان بازی منچسترسیتی و لیورپول، ناشی از همین احترام ویژه‌ای است که پپ برای یورگن کلوپ قائل است. گواردیولا در هفته‌های اخیر چندین بار از کلوپ تمجید کرده و آشکارا پیداست که از رقابت با او رضایت دارد. پپ سال‌ها با مورینیو رقابت داشت ولی هیچ وقت او را ستایش نکرد و حتی نگفت که برای او احترام قائل است. هیچ وقت هم با او این گونه گرم مصافحه نکرد. دلیلش احتمالا نه در رفتار رسمی گواردیولا بلکه در جنجال‌آفرینی مورینیو و توسل مدام او به جنگ روانی برای مغلوب کردن تیم حریف بود. در واقع مسابقه برای مورینیو قبل از به صدا درآمدن سوت آغاز بازی آغاز می‌شد. او فضای رقابت را تنش‌آلود می‌کرد بلکه مربی و بازیکنان تیم حریف نتوانند بر کار خودشان متمرکز شوند و بهترین عملکرد خودشان را ارائه دهند. در واقع مورینیو نه فقط در زمین بازی بلکه بیرون از زمین بازی هم مشغول ضد فوتبال بود. اما یورگن کلوپ فقط ""مرد میدان"" است و برای حریف احترام قائل است و به همین دلیل احترام برانگیز است و حتی گواردیولای مغرور و سرد نیز به‌گرمی او را می‌ستاید و در بر می‌کشد. دلیل دیگر احترام ویژۀ گواردیولا برای کلوپ، نتایج دیدارهای این دو مربی است. گواردیولا تا حالا 23 بار با کلوپ رویارو شده و 9 بار کلوپ را شکست داده، 9 بار هم به او باخته و 5 بار هم بازی تیم‌هایشان به تساوی کشیده شده است. در حالی که گواردیولا و مورینیو 24 بار به مصاف یکدیگر رفته‌اند که سهم پپ 12 پیروزی و سهم مورینیو 6 پیروزی بوده و 6 بار هم کارشان به تساوی کشیده است.
عملکرد بسیار بهتر کلوپ در برابر گواردیولا (در قیاس با عملکرد مورینیو) موجب شده است که گواردیولا به قول خودش مربی بهتری شود. گواردیولا از این حیث خودش را مدیون کلوپ می‌داند و رفتار و گفتار مودبانۀ کلوپ هم مزید بر علت می‌شود که بهترین مربی قرن بیست‌ویکم احترام ویژه‌ای برای یورگن کلوپ قائل باشد و کلوپ را همانند یوهان کرایف بزرگ، فردی بداند که می‌توان با او شام خورد! اما مورینیو چون نیاز داشت که جنگ روانی راه بیندازد بلکه از پس گواردیولا و تیمش برآید، حتی به سر طاس گواردیولا هم رحم نمی‌کرد و ریزش موی گواردیولا را ناشی از عدم علاقۀ او به فوتبال می‌دانست! گواردیولا اهل جدل نیست و طی همۀ این سال‌ها هیچ وقت جواب انتقادات توهین‌آمیز زلاتان ابراهیموویچ را نداده است. او قاعدتا از مجادله با مورینیو نیز دل خوشی نداشت ولی گاهی ناچار می‌شد جواب آقای خاص را بدهد. اما او الان چند سالی است که در مصاف با یورگن کلوپ احترام و پیشرفت را توامان تجربه می‌کند و طبیعتا از این بابت راضی و خشنود است. شاید در آیندۀ نزدیک شاهد تصاویر شام‌‌خوردن دونفرۀ پپ گواردیولا و یورگن کلوپ باشیم. نشستن دور میز شام با جنتلمن موقر و سردمزاجی مثل گواردیولا، که کلوپ او را شیک‌پوش‌ترین مربی دنیا می‌داند، افتخار کمی نیست!                           ",https://www.asriran.com/003V8J
834666,۱۴۰۱/۰۱/۲۳,سیاسی,نعل وارونه چرا؟/ عباس عبدی,تا هنگامي كه آزادي ارتقا و فرهنگ شايسته‌سالاري تامين نشود، هيچ مشكلي حل نخواهد شد و روند نزولي كيفيت و صلاحيت مديران ادامه خواهد داشت.,"عباس عبدی در روزنامه اعتماد نوشت: متن زير قول طولاني از روزنامه كيهان است. سعي كردم كوتاهش كنم حيفم آمد كه آن را نخوانيد. بايد همه متن اصلي را خواند. «كيهان نوشت: بحران كمبود نيروي كارآمد يك بحران جدي است... چون تربيت مدير لايق براي پست‌هاي مهم مملكتي خم رنگرزي نيست كه فورا بتوان مدير توانمند توليد كرد...
سال‌ها بايد بگذرد تا يك رييس‌جمهور، وزير، قاضي، استاندار و فرماندار متخصص و متعهد و كارآزموده پرورش پيدا كند. لذا اگر جامعه‌اي با بحران كمبود مدير كارآمد صالح مواجه شود دست رهبر براي عزل و نصب مديران بسته مي‌شود و قدرت مانورش براي اقدام قاطع در مواجهه با لغزش مسوولان كم مي‌شود؛ زيرا اگر مديري را به علت برخي ضعف‌ها عزل كند مدير جايگزين بهتري ندارد تا به جايش بگمارد، چه‌بسا مدير جايگزين ضعف‌هاي مهم‌تر و خطرآفرين‌تري داشته باشد يا جاي خالي او مفسده بزرگ‌تر را به‌بار آورد كه آسيب‌هاي ناشي از به‌كارگيري او بيش از مدير اول باشد، چنانكه در مثال فوق كاملا اين امر مشهود است.
بحران كمبود نيرو به گونه‌اي است كه رهبر جامعه اسلامي نمي‌تواند آن را به صورت آشكار در ملأعام مطرح كند، چراكه از يك‌سو موجب سوءاستفاده دشمنان و تضعيف نظام اسلامي مي‌شود و از سوي ديگر برخي از خودي‌هاي سطحي‌نگر مي‌گويند اين چه مكتب و حكومتي است كه نمي‌تواند مديران لايقي تربيت كند تا جامعه و حكومت اسلامي را طبق موازين اسلامي اداره كنند. در حالي كه اگر دقت كنند و عميق به اين مساله نگاه كنند خواهند ديد كه پرورش يافتن مديران كارآمد ده‌ها شرط لازم دارد كه احراز همه آنها كار دشواري است. امروزه نيز يكي از موانع عزل كارگزاراني كه ضعف‌هاي‌شان مشهود است مساله كمبود مدير لايق و كارآمد و جامع‌الشرايط است.» (پايان نقل قول)
متاسفانه بيشتر استدلال‌هاي نواصولگرايان تا همين اندازه غيرمنطقي و مخدوش و توجيه‌گرانه است. در اينجا بخشي از ايراداتي را كه به اين توجيحات وارد است مي‌توان برشمرد؛
۱ـ فرض كنيم كه تربيت افراد زمان‌بر است. آيا ۴۳ سال زمان كمي است؟ در اين مدت بيشتر افراد نسل اول مرده‌اند و نسل فاقد صلاحيت و به قولي بعضا ناصالح عهده‌دار امور مي‌شوند پس فاتحه انقلاب خوانده شده است. به علاوه فعالان انقلاب و مديران اول انقلاب كه همگي در نظام پيش بزرگ شده بودند را چه كسي تربيت كرده بود؟ فرض كنيم فرصت كافي براي تربيت بهتر از آنان نداشتيم، چرا پسرفت كرده‌ايم؟ خيلي ساده ائمه جمعه اول انقلاب را از هر حيث با امامان جمعه كنوني مثلا در تهران مقايسه كنيد، زمين تا آسمان تفاوت كيفي دارند. تقريبا در همه حوزه‌ها شاهد اين پسرفت جدي هستيم؟
۲ـ اصولا كي گفته كه تربيت افراد وظيفه حكومت است؟ حكومتي كه هر روز دولت آن و مقرراتش تغيير مي‌كند، چگونه مي‌تواند عهده‌دار تربيت مردم شود؟ دولت‌ها حتي در جهان توسعه‌يافته نيز چنين وظيفه‌اي ندارند. به‌علاوه در برخي موارد افرادي كه خارج از ساختار آموزشي و تربيتي رسمي فعاليت كرده‌ و تربيت شده‌اند، به مراتب پيشروتر و موفق‌تر بوده‌اند. وظيفه دولت‌ها نه تربيت افراد، بلكه ايجاد امكانات و برابري فرصت‌ها است كه در اين صورت خود مردم در گستره جامعه به بهترين شكل رشد مي‌كنند و تربيت مي‌شوند.
۳ـ عوامل موثر بر تربيت مديران چيست؟ آموزش، انتقال تجربيات، آزادي و فقدان رانت و برقراري رقابت براي بروز خلاقيت‌ها و رفع تبعيض است. اگر يك جامعه‌اي مديرانِ موفقي دارد، همين زمينه‌ها را بهبود بخشيده است. حالا بفرماييد كه كدام يك از اين عناصر در سال‌هاي گذشته بهبود يافته است؟ تامين نكردن اين زمينه‌ها سخت‌تر از تامين آنها است كه متاسفانه انجام نشده است. كافي است به وضعيت آموزش عمومي و دانشگاهي بپردازيد كه چند گام به عقب رفته و مدرك صوري و جعلي براي مديران جاي آموزش واقعي را گرفته است، از انتقال تجربه حرف نزنيم كه جز نفي مطلق پيشينيان هيچ چيز ديگري ترويج نمي‌شود و هر روز در حال اختراع چرخ هستيم. بهره‌مندي كافي از آزادي و رقابت براي بروز خلاقيت‌ها امري شوخي است.
از همه مهم‌تر وجود تبعيض در استفاده از افراد شايسته و كارآمد است، ملاك‌هاي غيرحرفه‌اي در گزينش‌ها گوياي اين ادعا است. كافي است به اظهارات فاقد مبنا و حتي نابخردانه برخي مديران توجه كنيم تا روشن شود كه چگونه در انتخاب مدير، قاعده رقابت و شايستگي ناديده گرفته مي‌شود. همين روزنامه كه سردمدار دفاع از وضع موجود و توجيه‌گر ناكارآمدي مديران است نشانه روشني از ناتواني مديريت‌ها در بيان يك گزاره فاقد تناقض است.
۴ـ اصولا در مفهوم تربيت حكومتي مدير، نوعي تناقض وجود دارد. به‌ طور طبيعي مديران نمي‌توانند افرادي بهتر از خود تربيت كنند، فقط به شرطي اين هدف محقق مي‌شود كه افراد تربيت شونده، آزادي عمل براي بروز استعدادهاي خود داشته باشند و بتوانند جاي مديران بالاتر را بگيرند. تا هنگامي كه آزادي ارتقا و فرهنگ شايسته‌سالاري تامين نشود، هيچ مشكلي حل نخواهد شد و روند نزولي كيفيت و صلاحيت مديران ادامه خواهد داشت.
اين پديده مثبت در ورزش وجود دارد. آنجا افراد برحسب شايستگي‌هاي خود بالا مي‌آيند و لزوما هم طرفدار حكومت نيستند، معمولا منتقد هم هستند، تقريبا هيچ كدام از آنان با رانت بالا نيامده‌اند. يا اگر هم رانتي بوده، در مقابل شايستگي‌هاي فردي آنان اندك است. اين امر در هنر با شدت كمتري وجود دارد. چون در هنر توزيع رانت فراوان است.
در ورزش اگر كسي را به تيم ملي راه ندهند، مي‌رود خارج بازي مي‌كند و مردم هم به عدم حضور او در تيم ملي اعتراض مي‌كنند. در هنر قضيه قدري متفاوت است. در سياست به كلي متفاوت است و انتخاب مديران ربطي با صلاحيت و شايستگي آنان ندارد، حتي درون گروه‌هاي حاكم نيز لزوما اصل شايستگي حاكم نيست، بلكه وابستگي و ارادت‌سالاري جايگزين لياقت‌سالاري است.
۵ـ خلاصه اينكه دوستان نعل وارونه مي‌زنند. مدير خلاق و باصلاحيت و لياقت وجود دارد كم هم نيست، ولي يا حاضر نيست با اين سياست‌ها همراهي كند، يا از ابتدا امكان كار به او داده نمي‌شود و حذف مي‌گردد.                           ",https://www.asriran.com/003V8M
834665,۱۴۰۱/۰۱/۲۳,اخبار سلامت,"وزارت بهداشت: ""عفونت مغزی"" و ""کوری"" از عوارض بیماری سرخک است/ بزرگسالانِ واکسن نزده هم در معرض ابتلا قرار دارند",وقتی از ایمنی ۹۵ درصدی جمعیت حرف می‌زنیم به این معناست که ممکن است ۵ درصد از جمعیت علی‌رغم اینکه واکسن را دریافت کرده‌اند، اما سطح ایمنی‌شان چندان بالا نباشد.,"رئیس اداره بیماری‌های قابل پیشگیری با واکسن وزارت بهداشت درباره عوارض احتمالی بیماری سرخک گفت: عوارض این بیماری می‌تواند خود را به شکل ذات‌الریه، اسهال یا عفونت گوارشی نشان بدهد که منجر به بروز مشکلات جدی برای فرد خواهد شد و در موارد حاد نیز گاهی ممکن است عوارضی مانند عفونت مغزی یا حتی نابینایی و کوری ایجاد کند. این عوارض به‌خصوص در افرادی که دچار سوءتغذیه و کمبود ویتامین آ هستند، بیشتر احتمال بروز خواهد داشت. البته همه این عوارض به راحتی و از طریق واکسیناسیون قابل پیشگیری است.
به گزارش ایلنا، سید محسن زهرایی، رئیس اداره بیماری‌های قابل پیشگیری با واکسن وزارت بهداشت با اشاره به ابتلای ۱۶۴ نفر به بیماری سرخک در کشور و در پاسخ به این سوال که آیا بین این تعداد مبتلا، مواردی از مرگ و میر هم وجود داشته است یا خیر؟ گفت: در نیمه اول سال گذشته دو مورد مرگ کودک زیر دو سال داشته‌ایم که مربوط به اتباع غیر ایرانی بوده است.
وی در پاسخ به این سوال که آیا امکان دارد افرادی که قبلا واکسن زده‌اند هم دوباره به این ویروس مبتلا شوند و در صورت انتشار آن، این بیماری کدام رده‌های سنی را درگیر خواهد کرد، توضیح داد: واکسن سرخک از موثرترین واکسن‌هاست و اگر افراد دو نوبت واکسن خود را در سنین ۱۲ و ۱۸ ماهگی دریافت کنند، انتظار می‌رود که بیش از ۹۵ درصد ایمن شده باشند، بنابراین اگر ما بتوانیم همه افراد را دو نوبت واکسینه کنیم با اطمینان بسیار زیادی می‌توانیم بگوییم که این افراد دیگر بیماری را نخواهند گرفت، زیرا ایمنی واکسن سرخک بسیار طولانی مدت است، اما به این معنا نیست که این واکسن ایمنی صد درصدی خواهد داشت، زیرا در علم پزشکی و طب ما هیچگونه قطعیت صد درصدی نداریم. در نتیجه وقتی از ایمنی ۹۵ درصدی جمعیت حرف می‌زنیم به این معناست که ممکن است ۵ درصد از جمعیت علی‌رغم اینکه واکسن را دریافت کرده‌اند، اما سطح ایمنی‌شان چندان بالا نباشد.
وی ادامه داد: پس وقتی احتمال بروز بیماری، چرخش ویروس و میزان تماس افراد با هم بالا باشد، آن دسته از افرادی که ایمن نشده‌اند، می‌توانند در صورت مواجهه با ویروس به آن مبتلا شوند. در حالت کلی بیشترین خطر متوجه افرادی است که یا اصلا واکسن نزده‌اند و یا واکسیناسیون آن‌ها کامل نبوده و به جای دو نوبت، تنها یک نوبت دریافت کرده‌اند. در هر حال برای کسانی که دو نوبت واکسن سرخک خود را در زمان مناسب دریافت کرده‌اند، هیچگونه خطر و نگرانی وجود ندارد.
بیشترین نگرانی مربوط به افراد واکسن‌نزده‌ است
زهرایی تصریح کرد: سرخک، بیماری است که عموما در بچه‌ها بروز می‌کند، البته این به آن معنا نیست که بزرگترها هرگز به این بیماری مبتلا نمی‌شوند، زیرا درصورت ایمن نبودن در برابر این ویروس، افراد بزرگسال نیز در معرض ابتلا به آن قرار دارند.به طور مثال در کشوری مثل افغانستان که بیماری به میزان بسیار زیادی شایع است، بسیاری از افراد در دوران کودکی با این ویروس مواجهه پیدا کرده و به آن مبتلا شدند و در اثر این ابتلای طبیعی، سال‌های طولانی در برابر این بیماری ایمنی خواهند داشت.
در نتیجه در کشوری مثل افغانستان نیز این بیماری بیشتر در رده سنی کودکان دیده می‌شود، زیرا بزرگترها یک بار در کودکی، نوجوانی یا اوایل جوانی با این بیماری برخورد کرده و به آن مبتلا شده‌اند. بنابراین همانطور که گفته‌ شد بیشترین نگرانی متوجه افرادی است که یا واکسن نزده‌اند یا واکسیناسیون‌شان ناقص است.
رئیس اداره بیماری‌های قابل پیشگیری با واکسن وزارت بهداشت خاطرنشان کرد: خوشبختانه در مورد بیماری سرخک ما با بیماری روبه‌رو هستیم که راه پیشگیری بسیار خوب و مؤثری دارد که واکسن آن در مقایسه با واکسن سایر بیماری‌ها مثلا واکسن کووید۱۹، هم از جهت کارایی و هم از نظر دوام اثر بسیار متفاوتی دارد. در نتیجه ما در برابر این بیماری چنین ابزار بسیار خوب و مفیدی را در اختیار داریم. بنابراین راهکار رفع نگرانی‌ها، این است که مطمئن باشیم که فرزندمان هر دو نوبت واکسن خود را دریافت کرده‌اند.
وی با تاکید بر این نکته که سرخک می‌تواند در گروه سنی زیر ۵ سال خطرات و تبعات جدی داشته باشد و ممکن است در جریان همه‌گیری‌های بزرگ با مرگ و میر همراه باشد، گفت: به همین دلیل گاهی در بعضی از آمارهای رسمی ذکر می‌شود که در کشورهای در حال توسعه یا در کشوهایی که در آن‌ها میزان فقر و سوءتغذیه بالاست، این بیماری ممکن است حتی بین ۱ تا ۵ درصد در صورت ابتلا با مرگ همراه باشد و این مسئله همانطور که گفته شد می‌تواند به دلیل عوارض این بیماری باشد.
این عوارض می‌تواند خود را به شکل ذات‌الریه، اسهال یا عفونت گوارشی نشان بدهد که منجر به بروز مشکلات جدی برای فرد خواهد شد و در موارد حاد گاهی ممکن است عوارضی مانند عفونت مغزی یا حتی نابینایی و کوری ایجاد شود. این عوارض به‌خصوص در افرادی که دچار سوءتغذیه و کمبود ویتامین آ هستند، بیشتر احتمال بروز خواهد داشت. البته همه این عوارض به راحتی و از طریق واکسیناسیون قابل پیشگیری است.
در واکسیناسیون کودکان جزو بهترین‌ کشورها هستیم
زهرایی در پاسخ به چرایی روند افزایشی ابتلا به سرخک در کشور تاکید کرد: موارد بیماری در کشور فقط به دلیل افزایش ورود بیماری به ایران از طریق کشورهای همسایه به‌خصوص مرزهای شرقی است، زیرا ما در وضعیتی هستیم که خوشبختانه با مشارکت خوب خانواده‌ها در برنامه واکسیناسیون، پوشش واکسیناسیون‌مان در وضعیت خوبی قرار دارد. به‌خصوص در واکسیناسیون کودکان ما جزو بهترین‌ کشورها هستیم. ما در تاریخ مهرماه ۱۳۹۸ تاییدیه سازمان جهانی بهداشت را مبنی بر حذف سرخک بومی در کشور دریافت کردیم و از این نظر جزو کشورهای پیشرو در منطقه خاورمیانه هستیم.
وی ادامه داد: در این منطقه تنها سه کشور ایران، بحرین و عمان توانسته‌اند این تاییدیه را دریافت کنند و این نشان‌دهنده قوت و قدرت برنامه‌های واکسیناسیون در کشور ماست، اما این به معنای صفر شدن بیماری سرخک در کشورمان نیست و این یعنی بیماری سرخک در هر کشوری که وجود داشته‌ باشد به‌راحتی از طریق سفرها و جابه‌جایی‌ها منتقل می‌شود. در کشورهای افغانستان و پاکستان بیماری سرخک و بعضی بیماری‌های دیگر مثل فلج اطفال از قبل وجود داشت و از طرفی ضعف در برنامه‌های واکسیناسیون، شیوع بیماری کووید و ناآرامی‌های سیاسی و امنیتی باعث شد که در این کشورها به خصوص در افغانستان، میزان سرخک بسیار بیشتر از گذشته شده و همه‌گیری‌های وسیعی ایجاد شود.
او افزود: از طرف دیگر ما با سیل مهاجرت به داخل کشورمان مواجه هستیم به‌گونه‌ای که در حال حاضر در مقایسه با دو سال گذشته اتباع افغانستانی خیلی بیشتر از قبل وارد کشور ما می‌شوند و از آنجایی که در کشورشان میزان بیماری بسیار زیاد است و تعداد این مهاجران هم بیشتر شده است، بنابراین این بیماری را بیشتر از قبل با خود به داخل ایران می‌آورند. ما در کشور این موارد را شناسایی کرده و تلاش می‌کنیم پیش از آنکه این ویروس پخش شده و به افراد دیگر منتقل شود، جلوی انتشار آن را بگیریم و بیماری را کنترل کنیم.
وی اضافه کرد: برای اطلاع عموم باید این نکته به خوبی مطرح شود که به‌ خاطر شرایطی که گفته شد، در وضعیت فعلی بیماری سرخک در کشور ما ریشه‌کن نشده است، مگر اینکه همه کشورها بتوانند پوشش واکسیناسیون عالی داشته باشند که در حال حاضر این اتفاق خیلی دور از دسترس است. فعلا باید سال‌های طولانی خودمان را آماده نگه‌ داریم.
تا زمانی که این بیماری به خصوص در همسایه‌های ما به وضعیت مناسبی نرسیده است باید مراقب باشیم، واکسیناسیون بچه‌ها را کامل کنیم و گوش به زنگ شناسایی موارد احتمالی این بیماری که وارد کشور می‌شود باشیم و به این ترتیب مانع انتشار ویروس شویم.
فقط در مورد ""آبله مرغان"" ریشه‌کنی بیماری اعلام می‌شود
رئیس اداره بیماری‌های قابل پیشگیری با واکسن وزارت بهداشت ادامه داد: بحث ریشه‌کن شدن از نظر علمی صحیح نیست و فقط در مورد بیماری آبله مرغان برنامه ریشه‌کنی اعلام می‌شود به این خاطر که بیش از ۴۰ سال است که این بیماری ریشه‌کن شده است و حتی در مورد بیماری فلج اطفال هم که هدفش رسیدن به ریشه‌کنی جهانی است، هنوز این مسئله بیان نمی‌شود که فلان کشور در جهان این بیماری را ریشه‌کن کرده است بلکه این‌طور گفته می‌شود که این کشور از فلج اطفال پاک شده است.
بنابراین در مورد سرخک بحث ریشه‌کن شدن غیرممکن است و این مفهوم درباره آن به کار برده نمی‌شود. بلکه می‌گویند که این کشور موفق شده است که سرخک بومی را حذف کند. طبیعتا در سال‌های بعد اگر برنامه‌های واکسیناسیون ضعیف شود، حتی ممکن است به راحتی این بیماری شایع شود، اما در حال حاضر ما هنوز مشارکت بسیار خوب خانواده‌ها را داریم و پوشش واکسیناسیون کودکان‌مان بسیار خوب است.
زهرایی با بیان اینکه هدف وزارت بهداشت از هشدارهایی که درباره بیماری سرخک داده است، هوشیار کردن سه گروه هدف در جامعه است، افزود: این ۳ گروه در وهله اول شامل خانواده‌هاست که به بیماری سرخک بیش از پیش توجه کنند و اگر احیانا در تزریق واکسن فرزندشان تعلل کرده‌اند یا بنابر دلایلی این واکسن را نزده‌اند و یا اینکه از کامل شدن آن مطمئن نیستند، برای آسودگی خاطرشان این مسئله را از مراکز بهداشتی محل سکونت خود پیگیری کنند تا در اسرع وقت، واکسن برای فرزندشان تزریق شود.
در وهله دوم برای جامعه پزشکی است که متوجه باشند بیماری سرخک از طریق اتباع بیگانه وارد کشور می‌شود و بیشتر به آن توجه و مراقبت کنند و در صورت مشاهده موارد مشکوک، به سیستم بهداشتی گزارش دهند و در وهله سوم برای همکاران کارکنان سیستم بهداشتی است که آمادگی خود را برای شناسایی و پیگیری سریع اطرافیان موارد مبتلایی که گزارش می‌شود، مضاعف کنند.                           ",https://www.asriran.com/003V8L
834664,۱۴۰۱/۰۱/۲۳,ورزشی,پرسپولیس چقدر درآمد داشته است؟,باشگاه پرسپولیس بعد از گذشت ۲۴ هفته از لیگ برتر و درحالی فاصله زیادی تا پایان فصل باقی نمانده است، حدود ۷۰ میلیارد تومان از کارگزار خود درآمد داشته است.,"باشگاه پرسپولیس در لیگ بیست‌ و یکم و تاکنون تنها توانسته ۲۱ درصد درآمدهای ادعایی را وصول کند.
به گزارش ایسنا، باشگاه پرسپولیس در ۱۴ آذر ۱۴۰۰ و در دوره مدیریت مجید صدری طی خبری رسمی اعلام کرد که این باشگاه با شرکتی برای کارگزاری قرارداد امضا کرده که بر اساس آن ۳۳۰ میلیارد تومان از تبلیغات محیطی و مباحث تبلیغاتی روی پیراهن درآمد خواهد داشت اما بررسی‌ها نشان می‌دهد پرسپولیس فاصله زیادی با تحقق عدد ۳۳۰ میلیاردی دارد.
بر اساس اطلاع خبرنگار ایسنا، باشگاه پرسپولیس بعد از گذشت ۲۴ هفته از لیگ برتر و درحالی فاصله زیادی تا پایان فصل باقی نمانده است، حدود ۷۰ میلیارد تومان از کارگزار خود درآمد داشته است.
تحقق درآمد ۷۰ میلیارد تومانی در شرایطی بوده که کارگزار باشگاه از هفته هشتم قرارداد امضا کرده و از نیم فصل عملا توانسته فضای روی پیراهن پرسپولیس را در اختیار بگیرد. این یعنی با وجود همه این شرایط کارگزار باشگاه تنها توانسته حدود ۲۱ درصد از مبلغ مورد ادعایی روز امضای قرارداد را پرداخت کند.                           ",https://www.asriran.com/003V8K
834536,۱۴۰۱/۰۱/۲۳,سلامت,"از خواص شگفت انگیز گیاه ""ریشه طلایی""(+عکس)",خواص درمانی رودیولا می تواند برای بسیاری از بیماری‌ های مرتبط با افزایش سن مفید باشد.,"عصر ایران - رودیولا رزا (نام علمی: Rhodiola rosea) که تحت عنوان ریشه طلایی یا ریشه قطبی نیز شناخته می شود، گیاهی است که در مناطق سرد و کوهستانی اروپا و آسیا می روید. ریشه‌ های این گیاه، آداپتوژن در نظر گرفته می‌ شوند به این معنی که به بدن کمک می‌ کنند تا هنگام مواجهه با استرس تعادل خود را حفظ کند.
ریشه رودیولا حاوی بیش از 140 ماده فعال است که دو مورد از قوی ترین آنها روزاوین و سالیدروسید نام دارند. مردم روسیه و کشورهای اسکاندیناوی قرن ها است که از رودیولا برای درمان مشکلات زیر استفاده می کنند:
- اضطراب
- خستگی
- افسردگی
امروزه به واسطه فواید بسیاری که این گیاه برای سلامتی دارد، به طور گسترده ای در قالب مکمل های غذایی و دارویی استفاده می شود.

و اما تعدادی از مهم ترین خواص درمانی رودیولا بر اساس مقالات منتشر شده توسط منابع معتبر از جمله مرکز ملی اطلاعات زیست فناوری آمریکا به صورت زیر دسته بندی شده اند:
کمک به کاهش استرس
رودیولا مدتها است که به عنوان یک آداپتوژن شناخته می شود. اعتقاد بر این است که مصرف آداپتوژن‌ ها در موقعیت های استرس‌ زا به شما کمک می‌ کند تا چنین شرایطی را بهتر مدیریت کنید.
همچنین نشان داده شده است که رودیولا علائم فروپاشی روانی را بهبود می بخشد. این وضعیت می تواند مستقیما با استرس مزمن در ارتباط باشد. در یک مطالعه 118 فرد مبتلا به فروپاشی روانی مرتبط با استرس، روزانه 400 میلی گرم رودیولا به مدت 12 هفته مصرف کردند. شرکت کنندگان بهبود قابل ملاحظه ای در علائم مختلف مانند استرس و افسردگی که معمولا با فروپاشی روانی مرتبط هستند را نشان دادند.
بیشترین میزان بهبودی طی هفته اول مشاهده شد و در تمام زمان مطالعه نیز ادامه یافت. محققان توضیح دادند که این اولین کارآزمایی با هدف بررسی نتایج بالینی مصرف رودیولا برای کمک به درمان افسردگی و ناپایداری روحی بوده است. آنها یافته ها را دلگرم کننده دانسته و آزمایشات بیشتری را در این زمینه توصیه کردند.
کمک به رفع خستگی
استرس، اضطراب و خواب ناکافی از جمله عاملی هستند که می توانند در ایجاد خستگی طولانی مدت نقش داشته باشند. با توجه به خواص آداپتوژنیک رودیولا، تصور می شود که این گیاه در کمک به کاهش خستگی موثر باشد.
طی یک پژوهش، 100 نفر با علائم خستگی مزمن روزانه 400 میلی گرم رودیولا به مدت 8 هفته دریافت و پیشرفت های قابل توجهی را در موارد زیر تجربه کردند:
- علائم استرس
- خستگی
- افزایش کیفیت زندگی
- حالات روحی
- تمرکز
این بهبود تنها پس از 1 هفته از شروع درمان مشاهده شد و تا هفته آخر مطالعه نیز استمرار داشت.

تقویت عملکرد مغز
ورزش، تغذیه مناسب و خواب خوب شبانه عوامل مطمئنی به شمار می روند که برای حفظ قدرت و عملکرد بهینه مغز ضروری هستند. برخی ترکیبات طبیعی نیز ممکن است در این مسیر کمک کننده باشند، از جمله رودیولا.
بررسی 36 مطالعه حیوانی مستقل نشان داد که رودیولا ممکن است یادگیری و عملکرد حافظه را بهبود ببخشد.
پژوهش حیوانی دیگری نشان داد که تنها یک دوز رودیولا باعث افزایش حافظه می شود و اثر ضد افسردگی روی موش های آزمایشگاهی دارد. از این رو رودیولا می تواند ابزار خوبی برای تقویت عملکردهای شناختی و مقابله با اختلالات خلقی باشد.
همچنین دیده شده که خواص درمانی رودیولا می تواند برای بسیاری از بیماری‌ های مرتبط با افزایش سن مفید باشد. با توجه به این یافته ها محققان خواستار تحقیقات تکمیلی به منظور پر کردن شکاف موجود میان نتایج تجربی و کاربردهای بالینی شدند.
از جمله دیگر مزایای رودیولا می توان به موارد زیر اشاره کرد:
- بهبود عملکرد و استقامت ورزشی
- کمک به کنترل دیابت
- پتانسیل ضد سرطانی
- افزایش میل جنسی

نحوه مصرف
امروزه گیاه ریشه طلایی به صورت مکمل های دارویی که از داروخانه ها قابل تهیه هستند و یا اجزای خشک شده قابل استفاده به صورت چای که در عطاری ها موجود اند، مصرف می شود.
در مجموع بهتر است رودیولا را با معده خالی مصرف کنید، اما نه قبل از خواب. زیرا کمی اثر تحریک کنندگی دارد و ممکن است سبب اختلال در روند خواب شود. اکثرا عصاره رودیولا در کپسول ها یا قرص های 100 تا 200 میلی گرمی با 3 درصد روزاوین و 0.8 تا 1 درصد سالیدروسید فرموله می شود.
بر اساس یافته‌ های تحقیقاتی فعلی، رودیولا برای بهبود علائم استرس، خستگی یا افسردگی در دوزهای 400 تا 600 میلی‌گرم در روز به صورت منفرد یا منقسم موثر است.
علاوه بر این، برخی از مطالعات نشان داده اند که دوزهای کمتر بین 200 تا 300 میلی گرم در روز به افزایش عملکرد ورزشی کمک می کنند.
به طور کلی رودیولا دارای مزایای سلامتی بسیاری است و زمانی که در دوزهای توصیه شده مصرف شود، ایمن محسوب شده و با عوارض جانبی پایینی همراه خواهد بود.
با این حال اگر به بیماری خاصی مبتلا هستید و قصد استفاده از این گیاه را دارید، ابتدا با یک متخصص مراقبت های بهداشتی، پزشک معالج و یا داروساز خود صحبت کنید تا مشخص شود که آیا برای وضعیت شما مناسب است و یا خیر.                           ",https://www.asriran.com/003V6G
834661,۱۴۰۱/۰۱/۲۳,اجتماعی ,هشدار پلیس به تعقیب‌کنندگان آمبولانس‌ها,این تخلف بسیار حادثه ساز بوده و ممکن است منجر به تصادفات شدید رانندگی شود. چرا که با توجه به ابعاد آمبولانس امکان دیدن مسیر از سوی راننده خودرویی که در تعقیب آمبولانس است وجود ندارد و در صورت ترمز ناگهانی آمبولانس احتمال وقوع تصادف و حتی تصادف زنجیره‌ای نیز افزایش پیدا می‌کند.,"معاون اجتماعی و فرهنگ ترافیک پلیس راهنمایی و رانندگی از جریمه خودروهای تعقیب کننده آمبولانس‌ها در معابر خبر داد.
به گزارش ایسنا، آذرماه سال گذشته بود که یحیی صالح طبری، رییس اورژانس تهران از تجهیز آمبولانس‌های پایتخت به دوربین پلاک خوان برای برخورد با افرادی که به آمبولانس‌ها راه نداده یا اقدام به حرکت در پشت سر آمبولانس‌ها می‌کنند، خبر داد. او در گفت‌وگو با ایسنا گفته بود که «می‌خواهیم با پلیس راهور هماهنگ باشیم تا با خودروهایی که از عقب به دنبال اورژانس راه می افتند و با خودروهایی که می توانند اما از جلو به آمبولانس راه نمی‌دهند، برخورد شود.» رییس اورژانس تهران همچنین گفته بود که طبق برنامه‌ریزی انجام شده این موضوع تا سال ۱۴۰۱ محقق خواهد شد.
حالا با آغاز سال ۱۴۰۱ به نظر می‌رسد که پلیس به دنبال اجرایی کردن این طرح است، طرحی که بر اساس آن حداقل تعقیب کنندگان آمبولانس‌ها مشمول یکسری جرائم می‌شوند. سرهنگ عین‌الله جهانی، معاون اجتماعی و فرهنگ ترافیک پلیس راهنمایی و رانندگی توضیحاتی را در این خصوص ارائه کرده است.
او با بیان اینکه حرکت در پوشش یا تعقیب خودروهای امدادی ممنوع است، می‌گوید:‌ برابر مقررات چنین رفتاری تخلف محسوب شده و جریمه ۳۰ هزار تومانی برای خودروی متخلف درپی خواهد داشت. البته رقم این جریمه بالا نیست، اما این تخلف بسیار حادثه ساز بوده و ممکن است منجر به تصادفات شدید رانندگی شود. چرا که با توجه به ابعاد آمبولانس امکان دیدن مسیر از سوی راننده خودرویی که در تعقیب آمبولانس است وجود ندارد و در صورت ترمز ناگهانی آمبولانس احتمال وقوع تصادف و حتی تصادف زنجیره‌ای نیز افزایش پیدا می‌کند.
جهانی همچنین از احتمال جریمه خودروهای متخلف به دلیل سرعت غیرمجاز نیز خبر داده و می‌افزاید:‌ سقف سرعت مجاز برای آمبولانس‌ها و خودروهای امدادی با خودروهای سواری در معابر متفاوت است. از این رو ممکن است مثلا خودرویی اقدام به حرکت در پشت آمبولانس کند و آمبولانس در مسیری که سقف سرعت آن ۶۰ کیلومتر بر ساعت است، با سرعت ۷۰ کیلومتر بر ساعت حرکت کند. در این شرایط علاوه بر جریمه ۳۰ هزار تومانی مذکور، جریمه سرعت غیرمجاز و نمره منفی نیز برای متخلف ثبت خواهد شد.
معاون اجتماعی و فرهنگ ترافیک پلیس راهنمایی و رانندگی درباره درخواست اورژانس برای برخورد با این تخلفات نیز ادامه می‌دهد:‌ بناشد با توجه به درخواست اورژانس دوربین‌هایی پشت سر آمبولانس‌ها نصب شود که به نظر می‌رسد اقداماتی در این خصوص از سوی این سازمان انجام شده است. این دوربین‌ها پلاک خودروهای متخلف را ثبت کرده و سپس در اختیار پلیس قرار گرفته و با خودروهای متخلف برخورد می‌شود.
جهانی همچنین ایجاد چنین سامانه‌ای را به دیگر دستگاه‌های امدادی نیز توصیه کرده و می‌گوید:‌ مشابه این مشکل در مورد خودروهای آتش‌نشانی، خودروهای سازمان امدادونجات و ... نیز وجود دارد. به همین دلیل نیز به این دستگاه‌ها نیز پیشنهاد می‌کنیم که این سامانه را راه‌اندازی و نصب کنند و پلیس نیز آمادگی همکاری با آنان را دارد.
او به رانندگان نیز توصیه کرد که قوانین و مقررات را رعایت کنند و اظهار می‌کند:‌ چنین رفتاری ممکن است نهایتا پنج تا ۱۰ دقیقه رانندگان را زودتر به مقصد برساند، اما حوادث جبران ناپذیر زیادی ممکن است در پی آن رخ دهد که تصادف رانندگی از جمله این موارد است.                           ",https://www.asriran.com/003V8H
834660,۱۴۰۱/۰۱/۲۳,اجتماعی ,آلاینده‌های کربنی خطرناک‌ترند یا گرد و غبار؟,ذرات معلق بویژه ذرات ریز می‌توانند طول عمر بالایی داشته باشند و برای مدت زمان زیاد و طی مسافت‌های طولانی در هوا باقی بمانند و اثر خود را نشان دهند.,"به دنبال گسیل گرد و خاک از مرزهای غربی کشور در ۱۹ و ۲۰ فروردین، غلظت آلاینده ذرات معلق بویژه آلاینده ذرات معلق کمتر از ۱۰ میکرون افزایش بی‌سابقه‌ای پیدا کرد و برای چندین ساعت پیاپی در محدوده خطرناک قرار گرفت علاوه بر آن غلظت آلاینده ذرات معلق کوچکتر از ۲.۵ میکرون نیز با افزایش قابل ملاحظه بود و به محدوده شرایط بسیار ناسالم رسید. کارشناس شرکت کنترل کیفیت هوای تهران با مقایسه این دو آلاینده می‌گوید: ذرات آلاینده هرچقدر ریزتر باشند، خطرناک ترند.
به گزارش ایسنا مردم کلانشهرهای بزرگ به ویژه تهران، با واژه آلودگی هوا آشنایی کاملی دارند. ریه‌های مردم پایتخت در هر فصل سال میزبان یکی از ذرات دردسرساز آلاینده هواست. آلاینده شاخص هوای پایتخت به‌خصوص در فصول سرد که با وارونگی هوا و افزایش سوخت‌های فسیلی همراه است، ذرات معلق کمتر از ۲.۵ میکرون است اما در روزهای غبارآلود اخیر ذرات معلق کمتر از ۱۰ میکرون میهمان خارجی ویژه شهر تهران بودند. افزایش وحشتناک غلظت این آلاینده سبب شد تا کیفیت هوای تهران در بازه‌ای از زمان در وضعیت خطرناک گزارش شود. سوالی که در این بین ذهن‌ها را مشغول می‌کند این است که آیا مخاطرات آلاینده کربنی با خطرهای گرد و غبار یکسان است؟
سولماز احدی در گفت و گو با ایسنا با اشاره به تفاوت تاثیرات منفی آلاینده‌های کربنی و گرد و غبار اظهارکرد: ذرات معلق کوچکتر از ۱۰ میکرون درشت‌ترند و نسبت به ذرات معلق کوچکتر از ۲.۵ میکرون کمتر وارد بخش‌های تحتانی سیستم تنفسی می‌شوند و به طور جزئی خطر کمتری دارند ولی در غلظت‌های بالا و در قیاس با حد مجاز می‌توانند مشکلات زیادی به لحاظ بهداشتی و زیست محیطی در پی داشته باشد
وی افزود: این ذرات نسبت به ذرات معلق کوچکتر از ۲.۵ میکرون که منشاء احتراقی دارند، بیشتر منشاء طبیعی و خاکی دارند. ذرات معلق بویژه ذرات ریز می‌توانند طول عمر بالایی داشته باشند و برای مدت زمان زیاد و طی مسافت‌های طولانی در هوا باقی بمانند و اثر خود را نشان دهند.
این کارشناس شرکت کنترل کیفیت هوای تهران ادامه داد: شهر تهران در دهه گذشته چنین شرایط خطرناکی را تجربه نکرده بود اما در روزهای اخیر هم آلاینده ذرات معلق کوچکتر از ۲.۵ میکرون و هم ذرات معلق کوچکتر از ۱۰ میکرون به مقدار قابل توجهی بالاتر از حد مجاز بودند و کیفیت هوا در محدوده خطرناک قرار داشت.
احدی با تاکید بر جدی بود این موضوع گفت: هوای تهران در روز جمعه برای ۱۴ ساعت متوالی شرایط خطرناک را تجربه کرد و تداوم یکی دو روزه این وضعیت باعث شد تا همه افراد جامعه به‌ویژه گروه‌های حساس تحت تاثیر این پدیده قرار گیرند این اتفاق در حالی رخ داد که آلودگی هوا در سال ۲۰۱۹ به عنوان چهارمین عامل مرگ و میر زودرس شناخته شده اما موضوع به همین جا ختم نمی‌شود و در این رتبه‌بندی آلاینده ذرات معلق به دلیل اهمیت بالا به‌طور جداگانه ششمین عامل مرگ و میر زودرس در دنیا شناخته می‌شوند همچنین خسارت اقتصادی آلودگی هوا بویژه آلاینده ذرات معلق نیز قابل چشم پوشی نیست.
احدی با اشاره به ارتباط میان افزایش ذرات معلق کمتر از ۲.۵ میکرون همزمان با بالارفتن غلظت ذرات معلق کمتر از ۱۰ میکرون اظهارکرد: این ذرات منشا خارجی داشتند و مسافت زیاد و زمان طولانی را برای رسیدن به شهر تهران سپری کرده‌اند لذا در این مسیر ذرات درشت‌تر ته نشین شده و ذرات ریزتر که مخاطرات بهداشتی بیشتری دارند به شهر تهران رسیده‌اند.
وی با اشاره به نحوه محاسبه شاخص کیفیت هوا و علت استفاده از آن تصریح کرد: غلظت آلاینده‌ها به شاخص کیفیت هوا تبدیل می‌شوند چرا که برخی ماهیت گازی و برخی ماهیت ذره‌ای دارندو با واحدهای مختلفی از جمله ppb (آلاینده‌های گازی) و میکروگرم بر متر مکعب (آلاینده های ذره ای) سنجش و گزارش می شود در همین راستا همه آلاینده‌ها به شاخص بدون واحد AQI تبدیل می‌شوند.
تنفس آلاینده‌هایی با قطر ۷ برابر کمتر از موی انسان
احدی تصریح کرد: ذرات معلق هر چقدر قطر کمتری داشته باشند، مخاطرات بهداشتی و سلامتی بیشتری دارند و به همین علت استاندارد سختگیرانه‌تری برای ذرات ریز تعریف شده است. این نکته قابل تامل است که موی انسان ۵۰ تا ۷۰ میکرون قطر دارد این در حالیست که ذرات معلق کمتر از ۱۰ میکرون تقریبا ۵ تا ۷ برابر از تار موی انسان نیز قطر کمتری دارند و به راحتی وارد سیستم تنفسی می‌شوند بنابراین توصیه می‌شود در این شرایط از ماسک‌های مناسب ذرات معلق نظیر N۹۵ استفاده شود.                           ",https://www.asriran.com/003V8G
834659,۱۴۰۱/۰۱/۲۳,اقتصادی,نقش اینترنت در فعالیت‌های اقتصادی گردشگری,در حال حاضر شاهد استفاده فزاینده از ICT ها در عرصه گردشگری هستیم. دائما برنامه‌های جدیدی تحت عنوان استارت‌آپ‌های گردشگری معرفی می‌شوند که برخی از آنان دارای کارایی بالایی نیز هستند و جایگاه خوبی نیز به دست آورده‌اند.,"عضو گروه پژوهشی مدیریت و برنامه‌ریزی گردشگری پژوهشکده گردشگری جهاد دانشگاهی گفت: شاید هیچ عرصه‌ای به اندازه گردشگری از فناوری اطلاعات و ارتباطات تاثیر نگرفته است؛ بخش خصوصی کاملا نیازمند استفاده از فضای اینترنت و دسترسی آزاد به این بستر است که هرگونه محدودیتی فعالیت اقتصادی این بخش را به شدت تحت تاثیر قرار خواهد داد.
رضا رضوانی در گفت‌وگو با ایسنا در خصوص تاثیر اینترنت بر فعالیت‌های اقتصادی گردشگری اظهار کرد: جهان در حال کوچک شدن است و فناوری اطلاعات و ارتباطات، ما را با شرایط جدید روبرو ساخته است. باید گفت جامعه ما در حال تجربه یک انقلاب صنعتی جدید است که البته از آن به عنوان انقلاب اطلاعاتی نیز نام می‌برند.
وی افزود: در حالی فناوری‌های اطلاعات و ارتباطات در تمام ابعاد زندگی ما حاضر شده‌اند که روش‌های پیشرفته تحلیل آماری و هوش مصنوعی به طور فزاینده‌ای در حال شکل دادن به کل طیف فعالیت‌های ما از جمله روش‌های اجتماعی، کار، سفر و تعامل با محیط‌مان هستند. این انقلاب حول مفهوم «داده» ساخته شده است. «حقوق داده» رشته‌ای کاملا تخصصی است که به صورت دوره‌های عملیاتی و همینطور دانشگاهی سال‌ها است که در کشورهای پیشرو به صورت کاملا حرفه‌ای دنبال می‌شود.
عضو گروه پژوهشی مدیریت و برنامه‌ریزی گردشگری پژوهشکده گردشگری گفت: حقوق داده از یک سو نحوه تنظیم فعالیت‌های پردازش داده‌ها و کاربردها و فناوری‌های ساخته شده بر روی آن‌ها را مطالعه می‌کند و از سوی دیگر این دوره با بررسی استفاده و کاربرد روش‌های هوش مصنوعی در حوزه حقوق، نقش «قانون به ‌عنوان داده» را مورد بررسی قرار می‌دهد.
رضوانی ادامه داد: یکی از موضوعات بسیار مهم در حقوق داده حفظ حریم خصوصی شهروندان و تدوین پروتکل‌های دقیق جهت ارائه و تصویب مواد قانونی جهت حفظ حقوق مصرف‌کنندگان و افراد جامعه در این فضا است.
وی تصریح کرد: امروز در کشور شاهد تصویب طرح صیانت هستیم که تحت عنوان حمایت از حقوق کاربران در فضای مجازی معرفی می‌شود. البته جزئیات کاملی از طرح هنوز اعلام نشده است، اما در ذهنیت جامعه محدودسازی افراد در دسترسی به فضای آزاد اطلاعات ایجاد شده است.
عضو گروه پژوهشی مدیریت و برنامه‌ریزی گردشگری پژوهشکده گردشگری خاطرنشان کرد: شاید هیچ عرصه‌ای به اندازه گردشگری از فناوری اطلاعات و ارتباطات تاثیر نگرفته است. در حال حاضر شاهد استفاده فزاینده از ICT ها در عرصه گردشگری هستیم. دائما برنامه‌های جدیدی تحت عنوان استارت‌آپ‌های گردشگری معرفی می‌شوند که برخی از آنان دارای کارایی بالایی نیز هستند و جایگاه خوبی نیز به دست آورده‌اند.
رضوانی اضافه کرد: یک موضوع اساسی که می‌توان از آن به عنوان نقطه تهدید نیز نام برد نبود مواد قانونی مشخص و شفاف در مورد بکارگیری و استفاده از این بستر در قالب‌های جدید است. به عنوان مثال ما امروز در عرصه جهان شاهد استفاده از پلت فرم‌هایی همچون Air B and B؛ Booking.Com؛ Couchsurfing؛ Trip Adviser و دیگر موارد هستیم. تمامی این موارد حاصل خلاقیت‌های نو جهت تامین خدمات مورد نیاز گردشگران شکل گرفته‌اند که استفاده از آن‌ها محدود شده است.
وی عنوان کرد: در ایران هر اقامتگاه رسمی و شناسنامه‌دار باید لیست میهمانان شبانه خود را به اداره اماکن تحویل دهد و پذیرش میهمان نیز با توجه به شرایط قانونی و شرعی کشور انجام شود، اما در مورد اقامتگاه‌های غیرمجوزدار و فاقد شناسنامه که تحت عنوان خانه‌های شخصی اجاره داده می‌شوند، از این شرایط برخوردار نیستند. اگر قرار باشد پلت‌فرم‌هایی همچون نمونه‌های خارجی در کشور شکل بگیرد در درجه اول نیازمند تدوین رویه‌های قانونی آن هستیم که خلاء آن احساس می‌شود. فقدان رشته دانشگاهی در رسته حقوق همچون شاخه‌های جرم و جزا به نوعی تدوین این رویه‌ها را نیز دشوار می‌سازد.
عضو گروه پژوهشی مدیریت و برنامه‌ریزی گردشگری پژوهشکده گردشگری افزود: فارغ از گردشگری داخلی و محلی، در زمینه گردشگری خارجی که ارزآوری مهمترین مزیت آن است، به نوعی فعالیتی صادراتی محسوب می‌شود. بخش خصوصی کاملا نیازمند استفاده از فضای اینترنت و دسترسی آزاد به این بستر است که هرگونه محدودیتی فعالیت اقتصادی این بخش را به شدت تحت تاثیر قرار خواهد داد که ره‌آورد آن افزوده شدن تعدادی دیگر به لشکر عظیم بی‌کاران کشور است.                           ",https://www.asriran.com/003V8F
834658,۱۴۰۱/۰۱/۲۳,اقتصادی,23 کارگر معترض کشت و صنعت لرستان از کار بیکار شدند,طی اطلاعیه جداگانه ای به آنان هشدار داده اند چنانچه ظرف 28 ساعت قرارداد با پیمانکار جدید را امضا نکنند، دیگر امکان حضور در شرکت را نخواهند داشت و در این صورت افراد دیگری جایگزین انها خواهند شد.,"علیرغم ادعای معاون استانداری لرستان مبنی بر عدم تعدیل هیچ نیرویی از سوی شرکت فجر صفای لرستان، 23 نفر از کارگران این شرکت از کار بیکار شدند.
به گزارش جماران، سرانجام پس از کش و قوس های فراوان، ماجرای اعتراضات کارگران مجتمع کشت و صنعت فجر صفای لرستان به عدم تمدید قرارداد 23 کارگر معترض انجامید.
هفته گذشته کارگران مجتمع کشت و صنعت لرستان درپی اعلام مسئولان این شرکت مبنی بر اینکه امکان ادامه فعالیت کارگران منوط به انعقاد قرارداد با پیمانکاری خارج از مجموعه خواهد بود، طی تجمعاتی اعتراض خود را به این تصمیم نشان دادند.
پس از انتقادات رسانه ها و با ورود برخی مسئولین به ماجرای اعتراض کارگران، مدیرکل امور اقتصادی استانداری لرستان در گفت وگویی گفت: هیچگونه تعدیل نیرویی در سال جدید در شرکت کشت و صنعت فجر صفای استان رخ نخواهد داد.
اظهارات این مقام محلی درحالی صورت می گیرد که بنا بر اظهارات برخی کارگران، مسئولین مجتمع کشت و صنعت لرستان اسامی23 نفر متشکل از برخی کارگران معترض که تصویر حضور آنان در تجمعات در شبکه های اجتماعی منتشر شده بود، را با عنوان لیست «عدم جذب» به سایر کارگران معرفی کرده اند و طی اطلاعیه جداگانه ای به آنان هشدار داده اند چنانچه ظرف 28 ساعت قرارداد با پیمانکار جدید را امضا نکنند، دیگر امکان حضور در شرکت را نخواهند داشت و در این صورت افراد دیگری جایگزین انها خواهند شد.

پس از این هشدار کارگران بخاطر ترس از بیکاری برای امضا قراردادها به شرکت مراجعه کرده اند.
این اطلاعیه در کانال تلگرامی اطلاع رسانی بخش گلخانه ای مجتمع کشت و صنعت لرستان منتشر شده است.
                           ",https://www.asriran.com/003V8E
834657,۱۴۰۱/۰۱/۲۳,بین الملل,فرانسه: اخراج 6 دیپلمات روسیه,نماینده سفارت روسیه که عصر دوشنبه به وزارت خارجه فرانسه احضار شده بود، از تصمیم اخراج این شش دیپلمات روس مطلع شده است.,"وزارت امور خارجه فرانسه ضمن احضار نماینده سفارت روسیه، اعلام کرد که شش دیپلمات روس در پاریس باید این کشور را ترک کنند.
به گزارش ایسنا، به نقل از صدی البلد، مسئولان فرانسوی می‌گویند این افراد در پی یک عملیات محرمانه سرویس‌های اطلاعاتی روسیه در فرانسه شناسایی شده‌اند و تحت پوشش دیپلماتیک کار کرده‌اند و اقدامات مغایر با منافع امنیت ملی انجام داده‌اند.
وزارت امور خارجه فرانسه می‌گوید، نماینده سفارت روسیه که عصر دوشنبه به وزارت خارجه فرانسه احضار شده بود، از تصمیم اخراج این شش دیپلمات روس مطلع شده است.                           ",https://www.asriran.com/003V8D
834656,۱۴۰۱/۰۱/۲۳,اجتماعی ,برنده دوم سایت سواد زندگی مشخص شد,,"برنده قرعه کشی روز دوم طرح ""دانایی و دارایی"" سایت سواد زندگی مشخص شد و آقای میر مهدی موسوی اصل با تحصیلات کارشناسی ارشد و با خواندن مقاله حال خوب چیست؟ چگونه حال مان خوب شود؟ (فرمول حال خوب و 6 پیشنهاد کاربردی) 1000000 تومان بردند که بعد از تماس با ایشان و گرفتن شماره حساب، واریز خواهد شد. تبریک می گوییم.برنده روز سوم و پایانی تا ساعاتی دیگر اعلام می شود.                           ",https://www.asriran.com/003V8C
834655,۱۴۰۱/۰۱/۲۳,علمی,6 خطای ذهنی که نمی گذارند تصمیم درست بگیریم,تحقیقات نشان می‌دهد وقتی فروشنده نخستین پیشنهاد را مطرح می‌کند، قیمت نهایی معمولا بالاتر از وقتی خواهد شد که خریدار نخستین پیشنهاد قیمت را ارائه می‌دهد. نخستین پیشنهاد خریدار معمولا کم است و این باعث می‌شود لنگر پایین‌تر قرار بگیرد.,"حتما برای‌تان پیش آمده است که صددرصد مطمئن بوده‌اید بهترین تصمیم ممکن را گرفته‌اید؛ ولی وقتی بعد از گذشت مدتی به آن فکر کرده‌اید با خودتان گفته‌اید چه تصمیم احمقانه‌ای بود! چه اتفاقی افتاد؟
اصلا چرا افراد باهوش تصمیم‌های احمقانه می‌گیرند؟ خب ما انسان هستیم. به همین دلیل است که مصرف‌کننده‌ها همیشه هم منطقی نیستند. به همین دلیل است که بازارها همیشه روندی منطقی طی نمی‌کنند. به همین دلیل است که بعضی آقایان مسن فکر می‌کنند اگر دو دکمه‌ی بالایی پیراهن‌شان را نبندند، خوش‌تیپ می‌شوند!
اما اگر ما بخواهیم همیشه بهترین تصمیم را بگیریم، به‌ویژه وقتی انتخابی که قرار است بکنیم، اهمیت زیادی دارد، باید مراقب باشیم در دام‌های ذهنی‌ای که در ادامه می‌آیند، گرفتار نشویم.
خطاهای ذهنی مانع برای تصمیم گیری۱. اجتناب از شکست (یا زیان‌گریزی)
همه‌ی ما بیش‌تر ترجیح می‌دهیم از شکست اجتناب کنیم تا اینکه به موفقیت برسیم. اگر بخواهم ساده‌تر بگویم، احتمالا سعی می‌کنیم ۱میلیون تومان خود را از دست ندهیم، تا اینکه بخواهیم ۱میلیون تومان به‌دست بیاوریم.
تا چه زمانی می‌خواهیم به‌جای رسیدن به موفقیت، فقط از شکست اجتناب کنیم؟ تحقیقی از دانیل کانمن (Daniel Kahneman) نویسنده‌ی کتاب خوبِ «فکرکردن، سریع و آهسته» نشان می‌دهد از منظر روان‌شناختی، شکست‌ها دوبرابر اثرگذارتر از موفقیت‌ها هستند. به‌قول معروف، سیلی نقد بهتر از حلوای نسیه است.
این سوگیری درک‌شدنی است. شکست یعنی ازدست‌دادن چیزی که واقعا وجود دارد؛ اما به‌دست‌نیاوردن موفقیت، یعنی ازدست‌دادن چیزی به‌صورت نظری، نه عملی. اگر فرصتی برای‌مان پیش بیاید که ۱۰۰هزار تومان به‌دست بیاوریم، اما از این فرصت استفاده نکنیم، بد است؛ اما اگر ۱۰۰هزار تومان داشته باشیم و آن را از دست بدهیم، خیلی خیلی بد است!
مشکلِ اجتناب از شکست این است که به پیشامدهای جاری می‌پردازیم؛ مثلا تصمیم می‌گیریم در همایشی شرکت نکنیم، چون نمی‌خواهیم یک ساعت از وقت خود را از دست بدهیم؛ اما اگر در این همایش، شریک مناسبی برای سرمایه گذاری مشترک پیدا کنیم، چطور؟ یا مثلا به این نتیجه می‌رسیم که لازم نیست بیست‌میلیون تومان دیگر روی کسب‌وکارمان سرمایه گذاری کنیم، چون می‌ترسیم پول خود را از دست بدهیم؛ اما اگر این پول موقعیتی فراهم کند که خط تولیدی ایجاد کنیم و آن خط تولید، منبع درآمد جدید فوق‌العاده‌ای باشد، چطور؟
مهم، ارزش‌گذاری درستِ این شکست احتمالی است. اغلب اوقات آنچه از دست خواهیم داد، آن‌قدر هم که در ذهن‌مان است، ارزشمند نیست.
بیایید این‌طوری به آن فکر کنیم: ما می‌توانیم از بیش‌تر شکست‌ها جانِ سالم به‌در ببریم؛ اما آیا روزی برای انجام‌ندادن کارهایی که رسیدن به آرزوهایمان را محتمل می‌کردند، حسرت نخواهیم خورد؟
 
۲. سوگیری حافظه
دانشمندان سوگیری حافظه را با عنوان «خطای هیوریستیک مغز انسان» می‌شناسند.
سوگیری حافظه می‌گوید اگر چیزی را به‌خاطر می‌آوریم، حتما باید مهم باشد یا حداقل مهم‌تر از مطلب دیگری باشد که به‌سادگی به‌خاطر آورده نمی‌شود، این یعنی ما برای اطلاعات تازه‌تر، اهمیت بیش‌تری قائل می‌شویم و دیدگاه‌ها و تصمیم‌های خود را با سوگیری به آن چیزی شکل می‌دهیم که تازه‌تر اتفاق افتاده است.
برای مثال، اگر خبری درباره‌ی غرق‌شدن یک جوان بخوانیم، طبیعتا با خودمان فکر می‌کنیم تازگی‌ها خیلی از مسافران شمال غرق می‌شوند؛ حتی اگر طی یک سال گذشته چنین اتفاقی نیفتاده باشد.
در ذهن ما این خبر تازه است، پس حتما باید روند ثابتی باشد. یا اگر مدام اخبار سوریه را دنبال کنیم، حتما با خودمان می‌گوییم در دورانی زندگی می‌کنیم که جنایت و خشونت به اوج خودش رسیده است، درحالی‌که بنا به گفته‌ی کارشناسان، عصر ما صلح‌آمیزترین دوران تاریخ بشر است.
بخشی از این مشکل، در دسترسی بی‌سابقه‌ی ما به اطلاعات نهفته است. امروزه برخلاف گذشته، وقتی در آن سوی دنیا اتفاقی می‌افتد، ما بلافاصله از آن باخبر می‌شویم. این‌طوری است که خبر سرقت مسلحانه از فلان بانک در بهمان شهر را می‌خوانیم و سریع سفری را که قرار بود به همان شهر داشته باشیم، لغو می‌کنیم!
یا یک نفر از فروشگاهی بد می‌گوید و ما هم تصمیم می‌گیریم دیگر پای‌مان را آنجا نگذاریم؛ و چه‌بسا از فروشگاه دیگری خرید می‌کنیم که از آن یکی بدتر است!
مشکل دیگری هم وجود دارد؛ هرقدر یک اتفاق تحریک‌آمیزتر و حساسیت‌برانگیزتر باشد، احتمال بیش‌تری دارد که آن را به‌خاطر بسپاریم و بیش‌تر ممکن است هنگام تصمیم گیری، اهمیت زیادی برای آن قائل شویم.
سوگیری حافظه می‌گوید: «آن قضیه در خاطرم مانده است؛ پس این مسئله باید درست باشد.»
اما آن قضیه به این معنا نیست که این مسئله همه‌ی واقعیت است یا نشان‌دهنده‌ی حقیقت بزرگ‌تری است.
باید همیشه از آنچه به‌خاطر می‌آوریم، برای انجام تحقیق بیشتر استفاده کنیم تا مطمئن شویم همه‌ی آنچه باید، می‌دانیم، نه‌فقط آنچه به‌خاطر می‌آوریم.۳. سوگیری بازمانده
سوگیری بازمانده روی افراد یا چیزهایی تمرکز می‌کند که از پس موقعیتی برآمده‌اند، اما درعین‌حال آنهایی را که از پس همان موقعیت برنیامده‌اند نادیده می‌گیرد، صرفا به این دلیل که آنها را نمی‌بیند.
برای مثال، هزاران مقاله درباره‌ی نیمه‌کاره رهاکردن دانشگاه از جانب بیل گیتس و استیو جابز و بعد هم موفقیت‌شان در زندگی شغلی و کسب درآمد افسانه‌ای وجود دارد. این روند برای آنها و چند نفر دیگر جواب داده است؛ اما هزاران جوان دیگری که به امید رسیدن به زندگی ایده‌آل و درآمد نجومی، درس و دانشگاه را رها کرده‌اند، چه؟ آیا همه‌ی آنها موفق شده‌اند؟
نه! اما هرگز مقاله‌ای درباره‌ی آنها نوشته نمی‌شود و ما هم از اینکه حالا چه می‌کنند و سرنوشت‌شان چه شده است، چیزی نمی‌دانیم.
مقالاتی که درباره‌ی موفقیت‌های مالی و شغلی نوشته می‌شوند، عموما آن دسته از کسب‌وکارها و افرادی را که هرگز در آن مسیر به موفقیت نرسیده‌اند، نادیده می‌گیرند و این‌گونه، درک ما را از آن مفهوم تحریف می‌کنند. پرفسور لری اسمیت (Larry Smith) از دانشگاه واترلو با اشاره به داستان استیو جابز می‌گوید: «پس جان هنری و آن ۴۲۰هزار نفر دیگری که سرمایه‌گذاری کردند و شکست خوردند، چه؟ این نمونه‌ی کلاسیکی از سوگیری بازمانده است. ما براساس داستان آن کسانی تصمیم می‌گیریم که موفق شدند و راهنمایی آن کسانی را که شکست خوردند، کلا نادیده می‌گیریم.»
مشکلِ سوگیری بازمانده این است که واقعا نشان نمی‌دهد فلان استراتژی، تکنیک یا طرح واقعا عملی است یا نه و به‌ویژه آیا برای شخص ما مناسب است یا خیر. هرکسی که مثل کیمیا علیزاده تمرین کند، لزوما در بازی‌های المپیک مدال نمی‌گیرد. هرکسی که به رُک‌وراستیِ علی کریمی باشد، لزوما مورداقبال عمومی قرار نمی‌گیرد.
هرگز نباید زندگی خود را صرفا بر پایه‌ی برنامه‌ای برنامه ریزی کنیم که برای دیگری موفقیت‌آمیز بوده است. باید تلاش کنیم تا خودمان، نقاط قوت و ضعف‌مان و آنچه را خوشحال‌مان می‌کند، بهتر بشناسیم.
۴. سوگیری لنگر
تعیین لنگر در مذاکرات استفاده می‌شود؛ چون ارزش یک پیشنهاد به‌شدت تحت‌تأثیر نخستین عدد مناسب یا همان لنگری است که سنگ‌بنای مذاکره را می‌گذارد.
تحقیقات نشان می‌دهد وقتی فروشنده نخستین پیشنهاد را مطرح می‌کند، قیمت نهایی معمولا بالاتر از وقتی خواهد شد که خریدار نخستین پیشنهاد قیمت را ارائه می‌دهد. نخستین پیشنهاد خریدار معمولا کم است و این باعث می‌شود لنگر پایین‌تر قرار بگیرد؛ مثلا اگر من پیشنهاد ۲۰میلیون تومان برای خرید خودروی دست دوم شما بدهم، این پیشنهادِ نخست، لنگر محسوب می‌شود.
حالا چه از این پیشنهاد خوش‌تان بیاید و چه نیاید، این می‌شود نقطه‌ی شروع ذهنی، حتی اگر پیشنهاد نخست خودتان که در ذهن داشته‌اید، ۳۰میلیون تومان بوده باشد. در مذاکرات، لنگر مهم است.
لنگرها در جاهای دیگر هم اهمیت دارند. تصور کنید به فروشگاه رفته‌اید. نوشابه‌ی خانواده را حراج کرده‌اند، یک تابلو هم زده‌اند که به هر مشتری فقط چهار بطری نوشابه‌ی خانواده فروخته می‌شود! تحقیقات نشان می‌دهد شما حتی اگر در ابتدا فقط یک بطری نوشابه می‌خواسته‌اید، در چنین موقعیتی تمایل پیدا می‌کنید دو یا سه بطری بخرید.
یا به طرح‌های قیمت گذاری فکر کنید: خیلی از کسب‌وکارها خدمت ویژه‌ای با قیمت زیاد پیشنهاد می‌کنند، صرفا به این دلیل که سطح کم‌هزینه‌تر آن خدمات را خوش‌قیمت‌تر جلوه بدهند و مثلا ما با خودمان فکر کنیم: «نه! امکان ندارد ماهی ۱۵۰هزار تومان صرف آن کنم؛ اما ۱۲۵هزار تومان برای این یکی مناسب به‌نظر می‌رسد.»
لنگرها همه‌جا استفاده می‌شوند؛ چون بسیار تأثیرگذار هستند. در برخورد با آنها، مهم این است که بدانیم چقدر می‌خواهیم بپردازیم، چه می‌خواهیم بکنیم و واقعا چه می‌خواهیم، بعد هم محکم روی آن بایستیم؛ سپس چیزهایی که ممکن است تصمیم ما را تحت‌تأثیر قرار دهند را فراموش کنیم.
پیش از آنکه پا پیش بگذاریم، آن ارزش را بدانیم.۵. سوگیری تأییدی
سوگیری تأییدی را می‌توان سوگیری «من خیلی باهوش هستم، بگذار نشان بدهم چرا» هم نامید. سوگیری تأییدی تمایل ما به جست‌وجو و یافتن اطلاعات برای تأیید آن چیزی است که باور داریم. این جست‌وجو سطحی است و ما در این سوگیری از کسب اطلاعاتی که برخلاف باور ما هستند، امتناع می‌کنیم.
بنابراین اگر من تصور کنم مشتری‌ها محصول جدیدم را دوست دارند، به بازخوردها از مشتریانی که از تجربه‌شان لذت برده‌اند، توجه فراوانی خواهم کرد و اطلاعاتی را که نشان می‌دهند بعضی مشتریان چندان رضایت ندارند، نادیده خواهم گرفت.
من فکر می‌کنم محصول موردنظر عالی است؛ پس به‌دنبال داده‌هایی خواهم بود که از این دیدگاه حمایت کنند و داده‌های دیگر را نادیده می‌گیرم.
سوگیری تأییدی با شکل‌دهی به یک فرضیه شروع می‌شود، مثل اینکه غرق‌شدن در حال افزایش است، مشتری‌ها محصول ما را خیلی دوست دارند و…، بعد هم به‌دنبال اطلاعاتی می‌گردیم که این فرضیه را تأیید کنند. بدتر اینکه، هرقدر فرضیه‌ی خود را بیشتر دوست داشته باشیم، احتمال بیشتری دارد که به دام سوگیری تأییدی بیفتیم.
بهترین راهِ اجتناب از سوگیری تأییدی، نتیجه‌گیری پس از بررسی داده‌هاست. باید به‌جای آنکه فرض کنیم مشتری‌ها محصول‌مان را خیلی دوست دارند، با فکر باز با آن برخورد کنیم و ببینیم مشتری‌های دیگر چه می‌گویند.
این‌طوری سوگیر نخواهیم شد. این‌طوری خواهیم دانست و بعد هم می‌توانیم بر اساس دانسته‌مان، تصمیم هوشمندانه‌ای بگیریم.۶. سوگیری منشأ ایده
به‌شخصه دوست دارم این سوگیری را «همین‌جا اختراع‌شده» بنامم!
این سوگیری براساس یک قضیه‌ی ساده است: «اگر به فکر من (یا ما) نرسیده باشد، حتما بی‌ارزش است.»
همه‌ی ما با افرادی کار کرده‌ایم که از همه‌ی ایده‌ها بدشان می‌آید، مگر اینکه کاری کنیم فکر کنند ایده‌ی خودشان است! و این‌گونه است که همه‌ی ما در دام یک مشکل گرفتار می‌شویم.
این به آن علت است که هرکسی ممکن است به سوگیری منشأ ایده آلوده شود، به‌ویژه رهبران و صاحبان کسب‌وکار؛ چون ریشه‌ی این سوگیری در خودخواهی است. هرقدر بیش‌تر پیشرفت کنیم، به‌ویژه در برآوردهای خودمان، ریسک ابتلا به این سوگیری هم بیش‌تر می‌شود.
اگر ما یا کسب‌وکارمان گرفتار سوگیری منشأ ایده‌ی مزمن شده‌ باشیم، اینها داروهایش هستند:
الف. نگذاریم منبع، منحرف‌مان کند
کارمندان در همه‌ی سطوح ایده‌های خوبی دارند. فرض اینکه دیدگاه یک کارمند دون‌پایه بی‌ارزش است، همان‌قدر احمقانه است که فرض کنیم ایده‌های مدیر بخش فروش همیشه عالی است. همین امر برای دوستان، خانواده و افرادی که ملاقات می‌کنیم هم صادق است.
ارزش همیشه در ایده و اجرای آن ایده نهفته است، نه منبع ایده.
ب. نگذاریم صنعت، منحرف‌مان کند
آن‌قدر که من درباره‌ی افزایش بازده تولید از ۳۰ دقیقه گشت‌وگذار در یک کشتارگاه صنعتی طیور یاد گرفتم، از چندین برنامه‌ی بهبود فرایند رسمی که در آنها شرکت کرده بودم و حتی خودم برگزار کرده بودم، چیزی نیاموختم.
گاهی اوقات بهترین ایده‌ها آنهایی هستند که از جاهای به‌ظاهر بی‌ربط الهام می‌گیریم.
ج. نگذاریم خودخواهی، منحرف‌مان کند
اینکه ما رئیس هستیم، دلیل نمی‌شود باهوش‌تر، زرنگ‌تر یا خلاق‌تر باشیم. رئیس‌بودن فقط مسئولیت ماست. انحصارِ ایده‌های عالی در دست رهبران نیست.
بنابراین باید بدون هیچ تردیدی اجازه دهیم دیگران هم بدرخشند. هرقدر آنها بیش‌تر بدرخشند، بیش‌تر تلاش می‌کنند. این‌طوری به نفع همه است، به‌ویژه ما.
د. نگذاریم سوگیری سازمانی منحرف‌مان کند
اختراع دوباره‌ی چرخ، هدردادن زمان است و تضمین موفقیتی هم وجود ندارد. دفعه‌ی بعدی که با کارمندان‌مان جلسه‌ی طوفان فکری می‌گذاریم، به آنها بگوییم فقط ایده‌هایی را مطرح کنند که واقعا موفقیتش را جای دیگری دیده‌اند. این امر به‌طور خودکار سوگیری منشأ ایده را از معادله حذف می‌کند؛ چون هر ایده‌ای حتما باید در جای دیگری اختراع شده باشد.
ناید هرگز فراموش کنیم آدم‌های بزرگ و شرکت‌های بزرگ، استراتژی ها و روش‌های جالب‌توجهی به‌کار می‌گیرند، مهم نیست آنها را از کجا یافته‌اند.منبع: جعبه ابزار ذهنی* حالا که این مقاله را خواندید، مطالعه ""فقط چهار هزار هفته روی زمين هستيم، پس چرا اين‌همه وقت تلف می‌کنيم؟"" را هم پیشنهاد می کنیم.                           ",https://www.asriran.com/003V8B
834654,۱۴۰۱/۰۱/۲۳,اجتماعی ,کدام ساختمان نزدیک تر است؟ (تست دقت در جزئیات),,"این عکس از زاویه و فاصله ای گرفته شده که چشم را دچار کزتابی می کند و در نگاه اول معلوم نیست کدام ساختمان نزدیک تر است. با کمی دقت اما می توان فهمید. به نظرتان کدام ساختمان نزدیک تر است؟

 
.
.
.
.
.
.
.
.
.
.
.
.
.
.
.
.
.
.
.
.
راهنمایی: به بشقاب ماهواره دقت کنید.
.
.
.
.
.
.
.
.
.
.
.
.
.
.
 ساختمان سمت چپ، نزدیک تر است. با نقاط تماس دو ساختمان در تصویر دقت کنید. بشقاب ماهواره که روی بالکن یکی از طبقات ساختمان چپ قرار دارد و نیز بخش هایی ازبنای ساختمان سمت چپ، روی ساختمان سمت راست را پوشانده اند. (پنجره های ساختمان سمت راست در نقاط تماس تصویر، نصفه دیده می شوند و معلوم است که عقب تر قرار دارند.)قبل از دیدن پاسخ، جواب داده بودید؟ درست بود و در چند ثانیه متوجه شدید؟حالا در این تست تصویری، حلقه ازدواج را در چند ثانیه پیدا می کنید؟ *** اینجا را کلیک کنید ***                           ",https://www.asriran.com/003V8A
834653,۱۴۰۱/۰۱/۲۳,اجتماعی ,توقیف پژو پارس با ۱۶۱ کیلو تریاک,مأموران با تشکیل اکیب ویژه درمحورهای مواصلاتی استان مستقر و با شناسایی خودروی مربوطه آن را در ورودی خرم‌آباد متوقف کردند.,"فرمانده انتظامی لرستان از توقیف سواری پژو پارس و کشف ۱۶۱ کیلوگرم تریاک در محور پل زال - خرم‌آباد خبر داد.
به گزارش ایسنا؛ سردار یحیی الهی اظهار کرد: در پی اشراف اطلاعاتی پلیس مبنی حمل مقادیری مواد مخدر توسط یک سوداگر مرگ با یک دستگاه پژو پارس در محور پل زال - خرم‌آباد، موضوع در دستور کار مأموران پلیس مبارزه با مواد مخدر استان قرار گرفت.
وی افزود: مأموران با تشکیل اکیب ویژه درمحورهای مواصلاتی استان مستقر و با شناسایی خودروی مربوطه آن را در ورودی خرم‌آباد متوقف کردند.
فرمانده انتظامی استان لرستان، گفت: در بازرسی از پژو پارس ۱۶۱ کیلوگرم تریاک که به‌صورت ماهرانه‌ای جاسازی شده بود، کشف شد.
الهی در پایان خاطرنشان کرد: مبارزه بی‌امان و جدی با مواد مخدر از اولویت‌های اصلی پلیس است و شهروندان می‌توانند اخبار و اطلاعات خود را در این زمینه از طریق تلفن ۱۱۰ با پلیس در میان بگذارند.                           ",https://www.asriran.com/003V89
834652,۱۴۰۱/۰۱/۲۳,بین الملل,پنتاگون: به اوکراین سامانه‌های پدافندی دوربُرد می‌دهیم,سخنگوی وزارت دفاع آمریکا گفت: «پوتین می‌تواند نشستی با زلنسکی برگزار کرده و از طریق مذاکرات این جنگ را پایان بخشد».,"سخنگوی وزارت دفاع آمریکا گفت که این کشور به همراه شرکا به دنبال ارائه سامانه دفاع موشکی دور بُرد به اوکراینی‌هاست.
به گزارش فارس، «جان کربی» سخنگوی وزارت دفاع آمریکا گفت که بر اساس برآوردها، روسیه در حال انتقال تمام نیروهای خود به شرق اوکراین و تقویت نیروهایش در این منطقه است.
وی در ادامه گفت: «واشنگتن در حال همکاری با شرکای خود برای فراهم کردن سامانه‌های دفاع موشکی دوربُرد برای اوکراینی‌هاست».
کربی مدعی شد: «پوتین نتوانست بسیاری از اهداف خود را محقق کند به همین دلیل در حال حاضر بر روی منطقه دونباس متمرکز شده است».
سخنگوی وزارت دفاع آمریکا گفت: «پوتین می‌تواند نشستی با زلنسکی برگزار کرده و از طریق مذاکرات این جنگ را پایان بخشد».
این در حالی است که رئیس منطقه خودمختار دونتسک عصر دوشنبه اعلام کرد که نیروهای دونتسک توانستند بندر «ماریوپل» را به کنترل خود در آورند.
نیروهای ارتش روسیه و دو منطقه دونتسک و لوهانسک طی هفته‌های گذشته محاصره بندر راهبردی ماریوپل را تشدید بخشیده بودند.
نیروهای روس هفته گذشته خروج از برخی نواحی اوکراین از جمله منطقه کی‌یف را کلید زده و مسکو اعلام کرد در مرحله بعدی «عملیات ویژه روسیه» در اوکراین، تمرکز بر روی آزادسازی دونباس خواهد بود.
در همین حال، شبکه سی‌ان‌ان بر اساس تصاویر ماهواره‌ای از صف هشت مایلی (۱۳ کیلومتری) کاروان نظامی ارتش روسیه به سمت مناطق شرقی و جنوبی اوکراین خبر داده است. مقامات اوکراینی می‌گویند که نبرد اصلی اکنون در شرق اوکراین در جریان است و توپخانه سنگین در سرتاسر منطقه دونباس در حال تبادل آتش است.                           ",https://www.asriran.com/003V88
834612,۱۴۰۱/۰۱/۲۳,اقتصادی,"10 خودروی بنزینی ""کم مصرف"" برتر با مدل 2022/ از ارزانترین صفر کیلومتر بازار آمریکا تا ژاپنی پرچمدار! (+عکس)",با درنظر گرفتن مسائل مهمی مانند قیمت بالای سوخت و آلودگی هوا، ارتقا فناوری پیشرانه های بنزینی در مسیر کاهش و مدیریت مصرف سوخت یک چالش بسیار مهم است.,"عصر ایران-  باتوجه به پیشرفت بسیار سریع فناوری خودروهای الکتریکی و همچنین افزایش سهم بازار این محصولات، می توان پیش بینی کرد که آینده بازار جهانی خودرو به گروه مذکور تعلق دارد اما در شرایط فعلی، همچنان بیشترین سهم تولید کمپانی های مطرح در کشورهای صاحب صنعت مانند آلمان، ژاپن و آمریکا به خودروهای بنزینی اختصاص دارد.
در چنین شرایطی و با درنظر گرفتن مسائل مهمی مانند قیمت بالای سوخت و آلودگی هوا، ارتقا فناوری پیشرانه های بنزینی در مسیر کاهش و مدیریت مصرف سوخت یک چالش بسیار مهم است. از این رو رقابتی جدی نیز در این حوزه میان خودروسازان در جریان است.
با توجه به موضوع مطروحه؛ در ادامه مطلب به 10 خودروی کم مصرف با مدل 2022 اشاره می کنیم که ارزش خرید بالاتری در مقایسه با رقبای خود دارند.(قیمت های مورد اشاره در متن به بازار آمریکا مربوط می شوند)
10 خودرویی که در ادامه لیست شده اند، پیش از این و در زمان معرفی خود مورد بررسی گروه خودروی عصر ایران قرار گرفته اند. اگر مایل به مطالعه ویژگی های کامل این محصولات هستید بر کلمات مرتبط هایپرلینک شده(آبی رنگ) در توضیح هر مدل کلیک کنید تا به صفحه اطلاعات آن خودرو منتقل شوید.
شورولت اسپارک 
مصرف سوخت: 7.1 لیتر در حالت ترکیبی/ 7.8 لیتر در شهر/ 6.2 لیتر در بزرگراه

قیمت پایه این خودروی کوچک و جذاب برابر با 14595 دلار است که رکورد ارزانترین خودروی صفر کیلومتر بازار آمریکا را نیز به خود اختصاص داده است. در بخش پیشرانه آن از نمونه 1.4 لیتری 4 سیلندر استفاده شده که 98 اسب بخار خروجی و 94 پوندفوت گشتاور دارد.
 
فولکس واگن جتا
مصرف سوخت: 6.7 لیتر در حالت ترکیبی/ 7.6 لیتر در شهر/ 5.7 لیتر در بزرگراه

قیمت پایه این مدل از 21990 دلار آغاز می شود. در بخش پیشرانه آن از تپنده 1.5 لیتری توربوشارژ 4 سیلندر با 158 اسب بخار خروجی استفاده شده است. جتا یکی از بهترین 4 سیلندرهای کم مصرف بازار محسوب می شود.
 
کیا فورته
مصرف سوخت: 6.7 لیتر در حالت ترکیبی/ 7.6 لیتر در شهر/ 5.7 لیتر در بزرگراه

این کره ای خوش سیما با قیمت پایه 20115 دلار عرضه می شود و برای پیشرانه آن از نمونه 2 لیتری 4 سیلندر در هماهنگی با جعبه دنده سی وی تی استفاده شده که مجموعا 147 اسب بخار خروجی دارد.
 
نیسان ورسا
مصرف سوخت: 6.7 لیتر در حالت ترکیبی/ 7.3 لیتر در شهر/ 5.9 لیتر در بزرگراه

تریم پایه ورسا یعنی اس اکس ترونیک با قیمت 17875 دلار عرضه می شود. انتخاب جعبه دنده دستی بازهم موجب کاهش قیمت خواهد شد اما شاخص مصرف سوخت مورد اشاره مربوط به جعبه دنده سی وی تی این تریم است.
پیشرانه 1.6 لیتری 4 سیلندر تنفس طبیعی این نیسان برابر با 122 اسب بخار خروجی دارد.
 
تویوتا کرولا هاچ بک
مصرف سوخت: 6.7 لیتر در حالت ترکیبی/ 7.3 لیتر در شهر/ 5.7 لیتر در بزرگراه

این تویوتای اسپرت با جعبه دنده اتوماتیک سی وی تی حدود 23 هزار دلار قیمت دارد. در بخش پیشرانه آن از نمونه 2 لیتری تنفس طبیعی 4 سیلندر با 168 اسب بخار خروجی استفاده شده است.
 
کیا ریو
مصرف سوخت: 6.5 لیتر در حالت ترکیبی/ 7.1 لیتر در شهر/ 5.7 لیتر در بزرگراه

تریم های 2022 ریو خودروهای بسیار اقتصادی و مشتری پسند هستند. تریم ال اکس 17275 دلار قیمت دارد و در بخش پیشرانه آن از تپنده 4 سیلندر 1.6 لیتری با 120 اسب بخار خروجی استفاده شده است. این مجموعه با جعبه دنده سی وی تی هماهنگ شده است.
 
هیوندای اکسنت
مصرف سوخت: 6.5 لیتر در حالت ترکیبی/ 7.1 لیتر در شهر/ 5.7 لیتر در بزرگراه

اکسنت برادر دوقلوی ریو در مجموعه هیوندای است. همان پیشرانه 1.6 لیتری در هماهنگی با جعبه دنده سی وی تی و یک برچسب قیمت 17690 دلاری.
 
هوندا سیویک
مصرف سوخت: 6.5 لیتر در حالت ترکیبی/ 7.1 لیتر در شهر/ 5.6 لیتر در بزرگراه

اطلاعات فوق مربوط به تریم ایی اکس می شود. پیشرانه 1.5 لیتری توربوشارژ این ژاپنی باکیفیت برابر با 180 اسب بخار خروجی دارد. قیمت پایه این مدل نیز برابر با 26365 دلار است.
 
هیوندای الانترا
مصرف سوخت: 6.3 لیتر در حالت ترکیبی/ 7.1 لیتر در شهر/ 5.5 لیتر در بزرگراه

در این لیست یکی از بهترین کابین ها را پیش روی مشتریان قرار می دهد. همچنین از منظر مصرف سوخت نیز جز بهترین ها محسوب می شود. پیشرانه 2 لیتری 4 سیلندر الانترا برابر با 147 اسب بخار خروجی دارد و با جعبه دنده سی وی تی هماهنگ شده است. قیمت پایه این خودرو برابر با 20995 دلار برای تریم پایه اس ایی در نظر گرفته شده است.
 
میتسوبیشی میراژ
مصرف سوخت: 6 لیتر در حالت ترکیبی/ 6.5 لیتر در شهر/ 5.5 لیتر در بزرگراه

این ژاپنی ریزنقش از پیشرانه 1.2 لیتری 3 سیلندر با 78 اسب بخار خروجی استفاده می کند که با جعبه دنده سی وی تی هماهنگ شده است. قیمت پایه برای تریم ایی اس برابر با 16990 دلار است.                           ",https://www.asriran.com/003V7U
834651,۱۴۰۱/۰۱/۲۲,حوادث,خروج قطار مسافربری زاهدان- تهران از ریل,هم‌اینک قطار زاهدان به تهران به مسیر حرکت خود بازگشته است و در این زمینه هیچگونه مشکلی وجود ندارد.,"مدیرکل دفتر مدیریت بحران استانداری سیستان و بلوچستان گفت: خروج قطار مسافربری زاهدان- تهران از ریل در منطقه شوره‌گز شهرستان فهرج خوشبختانه تلفات و خسارت جانی نداشته است.
علیرضا شهرکی شامگاه دوشنبه در گفت‌وگو با خبرنگار ایرنا اظهارداشت: ساعت ۱۷ امروز قطار مسافربری زاهدان- تهران در مسیر شوره‌گز شهرستان فهرج از ریل خارج شد که در سریعترین زمان ممکن یک دستگاه جرثقیل از استان کرمان به منطقه حادثه اعزام و واگن و دیزل به خط اصلی راه‌آهن بازگشت.
وی خاطرنشان کرد: هم‌اینک قطار زاهدان به تهران به مسیر حرکت خود بازگشته است و در این زمینه هیچگونه مشکلی وجود ندارد.                           ",https://www.asriran.com/003V87
834650,۱۴۰۱/۰۱/۲۲,بین الملل,نامه ۱۳ سناتور آمریکایی برای جلوگیری از لغو تحریم سپاه,در نامه ۱۳ سناتور آمریکایی به رهبری جان کندی ادعا شده است حذف سپاه از این فهرست نه تنها اشتباه بزرگی خواهد بود، بلکه به شرکا و متحدان آمریکا در منطقه به ویژه اسرائیل و کشورهای خلیج فارس خیانت خواهد کرد. این متحدان و شرکا پیش از این از کاهش حضور آمریکا در منطقه نگران بوده اند.,"۱۳ سناتور آمریکایی در نامه جدیدی به جو بایدن رئیس جمهوری آمریکا در ممانعت از رفع تحریم ها علیه سپاه از او خواستند سپاه را از فهرست موسوم به سازمانهای تروریستی خارجی خارج نکند.
به گزارش ایرنا؛ در نامه ۱۳ سناتور آمریکایی به رهبری جان کندی ادعا شده است حذف سپاه از این فهرست نه تنها اشتباه بزرگی خواهد بود، بلکه به شرکا و متحدان آمریکا در منطقه به ویژه اسرائیل و کشورهای خلیج فارس خیانت خواهد کرد. این متحدان و شرکا پیش از این از کاهش حضور آمریکا در منطقه نگران بوده اند.
این سناتورهای آمریکایی در هراس از بازگشت احتمالی دولت بایدن به برجام و نفوذ منطقه ای ایران مدعی شدند امضای برجام باعث دسترسی ایران به منابع مالی می شود و این کشور از منابع مالی برای بی ثبات کردن منطقه از طریق گروه های وابسته تروریستی استفاده خواهد کرد.
پیش از این، چند سناتور جمهوری‌خواه آمریکا در هراس از بازگشت احتمالی دولت دموکرات جو بایدن به توافق هسته‌ای با ایران، در نامه‌ای ضد ایرانی خواستار حمایت از رژیم صهیونیستی شدند.                           ",https://www.asriran.com/003V86
834649,۱۴۰۱/۰۱/۲۲,بین الملل,فیلیپین/ 24 کشته در فرونشست زمین و سیل,طی ۳ دهه گذشته در فیلیپین دستکم ۲۰۵ طوفان استوایی ثبت شده که بالاترین رقم در میان کشورهای آسیایی است. هر کدام از آنها موجب مرگ افراد بسیاری شدند و خساراتی میلیون دلاری به بار آوردند. در مقایسه با فیلیپین، چین دومین کشور با ۱۳۹ طوفان و بنگلادش با ۴۲ مورد در رتبه های بعدی قرار دارند.,"مقامات فیلیپین روز دوشنبه اعلام کردند که به دنبال فرونشت زمین و سیل در مرکز و جنوب فیلیبپین ۲۴ نفر کشته شدند.
به گزارش ایرنا از فرانس ۲۴، آژانس ملی بلایای طبیعی فیلیپین اعلام کرد که به دنبال هجوم طوفان استوایی مگی که از روز یکشنبه آغاز و منجر آبگرفتگی مزارع، قطع جاده ها و برق شد، بیش از ۱۳ هزار نفر به پناهگاه های اضطراری گریختند.
رایس آسترو افسر بلایای شهر بای بای فیلیپین به خبرگزاری فرانسه گفت: رانش زمین در استان مرکزی لیته ۲۱ کشته در چهار روستا برجای گذاشت که بیشترین آسیب را دیده است.
آژانس ملی بلایای طبیعی فیلیپین همچنین اعلام کرد که سه نفر دیگر در جزیره اصلی میندانائو در جنوب نیز تعداد کشته شدگان استان لیته اضافه شده اند.
عکس‌های منتشر شده در فیس‌بوک و تأیید شده توسط خبرگزاری فرانسه نشان می‌دهد که به نبال باران و طوفان استوایی شماری از خانه‌ها در روستای بونگا زیر گل و لای مدفون شده‌اند.
طوفان «رای» که ۱۶ دسامبر (آذر) سال گذشته با بارش شدید باران آغاز و بمدت یک هفته ادامه داشت، پانزدهمین و مرگبارترین طوفانی بود که سال گذشته فیلیپین در جنوب شرق آسیا را درنوردید.
طی ۳ دهه گذشته در فیلیپین دستکم ۲۰۵ طوفان استوایی ثبت شده که بالاترین رقم در میان کشورهای آسیایی است. هر کدام از آنها موجب مرگ افراد بسیاری شدند و خساراتی میلیون دلاری به بار آوردند. در مقایسه با فیلیپین، چین دومین کشور با ۱۳۹ طوفان و بنگلادش با ۴۲ مورد در رتبه های بعدی قرار دارند.                           ",https://www.asriran.com/003V85
834648,۱۴۰۱/۰۱/۲۲,ورزشی,حذف استقلال از جام حذفی در ضربات پنالتی/ صعود نساجی به نیمه نهایی,در ضربات پنالتی تیم نساجی با نتیجه 5 بر 4 پیروز شد و استقلال را از مسابقات کنار گذاشت.,"تیم فوتبال استقلال در مرحله یک چهارم نهایی جام حذفی امشب مقابل نساجی مازندران قرار گرفت و در ضربات پنالتی تن به شکست داد.
به گزارش تسنیم، تیم‌های فوتبال استقلال و نساجی مازندران از ساعت 20:30 امشب (دوشنبه) در آخرین بازی مرحله یک چهارم نهایی جام حذفی در ورزشگاه آزادی به مصاف هم رفتند که بازی در پایان 120 دقیقه، بدون اینکه گلی داشته باشد به پایان رسید تا کار به ضربات پنالتی کشیده شود. در ضربات پنالتی تیم نساجی با نتیجه 5 بر 4 پیروز شد و استقلال را از مسابقات کنار گذاشت.
ترکیب استقلال: علیرضا رضایی، روزبه چشمی (115 - رضا آذری)، رافائل سیلوا، عارف غلامی، وریا غفوری (74 - آرمان رمضانی)، ابوالفضل جلالی (46 - مهدی مهدی‌پور)، زبیر نیک‌نفس (74 - صالح حردانی)، جعفر سلمانی، سبحان خاقانی (63 - عزیزبک آمانوف)، کوین یامگا و امیرحسین حسین‌زاده (115 - رودی ژستد).
ترکیب نساجی: علیرضا حقیقی، سعید بیگی، رضا جعفری (92 - امیرمهدی جان‌ملکی)، ایوب کلانتری، کریم اسلامی (97 - محمدمهدی نظری)، حامد شیری، صابر حردانی (84 - متین کریم‌زاده)، مرتضی منصوری، حسن نجفی (62 - عرفان گل‌محمدی)، شاهین طاهرخانی و اکبر صادقی (66 - مهرداد عبدی).
داور: امیر عرب براقی
نیمه اولدقیقه 4: مرتضی منصوری بازیکن نساجی با خطا روی کوین یامگا جلوی موقعیت استقلال را گرفت تا اولین کارت زرد بازی به نام او ثبت شود.
دقیقه 6: ضربه ایستگاهی وریا غفوری را علیرضا حقیقی سنگربان نساجی به کرنر فرستاد.
دقیقه 7: توپ ارسالی به محوطه جریمه نساجی با ضربه سر یامگا راهی اوت شد.
دقیقه 8: امیرحسین حسین‌زاده از موقعیت تک به تک با حقیقی نتوانست استفاده کند و توپ او از کنار دروازه به بیرون رفت.
دقیقه 11: این بار یامگا بود که صاحب موقعیت شد، ولی ضربه او توسط مدافعان نساجی بلوکه شد و در اختیار حقیقی قرار گرفت.
دقیقه 24: اشتباه سیلوا باعث شد صابر حردانی توب‌ربایی کرده و اقدام به زدن شوت کند که ضربه او به تیر دروازه برخورد کرد.
دقیقه 34: شوت عبدالکریم اسلامی پشت محوطه جریمه استقلال قدرت لازم را نداشت و در اختیار علیرضا رضایی قرار گرفت.
دقیقه 43: یامگا در محوطه جریمه نساجی صاحب توپ شد، ولی نتوانست پاس خوبی به سایر بازیکنان بدهد و موقعیت آبی‌پوشان از دست رفت.
نیمه دومدقیقه 55: شوت از راه دور مهدی‌پور از روی ضربه ایستگاهی در محوطه جریمه در حال بیرون رفتن بود که در میانه راه حسین‌زاده مسیر توپ را تغییر داد، ولی حقیقی آن را گرفت.
دقیقه 57: بار دیگر حسین‌زاده خودش را صاحب موقعیت کرد و توپ را به سمت دروازه زد که حقیقی آن را راهی کرنر کرد.
دقیقه 75: آمانوف پس از عبور از چند بازیکن در محوطه جریمه می‌توانست دروازه نساجی را باز کند، ولی ضربه او قدرت لازم را نداشت.
دقیقه 77: سانتر حردانی به آمانوف رسید و برای دومین بار متوالی هافبک ازبکستانی نتوانست دروازه حقیقی را باز کند.
دقیقه 80: توپ ارسالی از نقطه کرنر را سیلوا با سر زد که ضربه او به شکلی خطرناک از کنار دروازه نساجی راهی اوت شد.
دقیقه 1+90: کریم اسلامی در محوطه جریمه استقلال برخوردی با عارف غلامی داشت که عوامل تیم نساجی اعتقاد به پنالتی داشتند.
دقیقه 2+90: شوت از راه دور حسین‌زاده را حقیقی با عکس‌العملی زیبا راهی کرنر کرد تا بار دیگر مهاجم استقلال را ناکام بگذارد.
دقیقه 6+90: صالح حردانی در پاسکاری با هم تیمی‌های خود در محوطه جریمه اقدام به ضربه زدن کرد که توپ او به تیر دروازه برخورد کرد.
دقیقه 6+90: کادر فنی استقلال با تصور اینکه توپ از خط دروازه نساجی رد شده است، اعتراض کردند که داور به بیژن طاهری سرپرست تیم استقلال کارت زرد داد.
وقت‌های اضافه
دقیقه 92: آمانوف با خطا روی بازیکن نساجی با کارت زرد جریمه شد.
دقیقه 94: ضربه سر ضرب آرمان رمضانی را حقیقی گرفت.
دقیقه 104: سیلوا با گرفتن پیراهن کریم اسلامی خطا کرد و کارت زرد گرفت.
دقیقه 105: پاس خوبی روی اشتباه مدافعان استقلال به عرفان گل‌محمدی رسید که این بازیکن نتوانست کاری از پیش ببرد.
دقیقه 111: توپ ارسالی به محوطه جریمه نساجی به دست بازیکنان این تیم خورد، ولی داور اعتقادی به پنالتی نداشت.
دقیقه 113: آرمان رمضانی ارسال عارف غلامی را با سر وارد دروازه نساجی کرد که این صحنه با تصمیم داور مردود اعلام شد، چرا که اعتقاد داشت روی حقیقی خطا صورت گرفته است، در صورتی که مهاجم استقلال برخوردی با دروازه‌بان نساجی نداشت.
دقیقه 117: وریا غفوری کاپیتان استقلال که تعویض شده بود به دلیل اعتراض به داور کارت زرد گرفت.
دقیقه 2+120: پاس خوب آمانوف به یامگا رسید و ضربه این بازیکن با بی‌دقتی تمام به اوت رفت.
ضربات پنالتیاستقلال: کوین یامگا (گل شد)، روی ژستد (گل شد)، مهدی مهدی‌پور (گل شد)، عزیزبک آمانوف (علیرضا حقیقی موفق به مهار توپ شد) و آرمان رمضانی (گل شد)نساجی: ایوب کلانتری (گل شد)، مهرداد عبدی (گل شد)، سعید بیگی (گل شد)، محمدمهدی نظری (گل شد) و حامد شیری (گل شد).                           ",https://www.asriran.com/003V84
834647,۱۴۰۱/۰۱/۲۲,اجتماعی ,تکذیب شایعه ریختن مواد سوختی و اسیدی در داخل رودخانه کارون,مدیرکل حفاظت محیط‌ زیست خوزستان گفت: پس از قرارگرفتن واگن مخزن‌دار بر روی پل سیاه و تلاش آتش‌نشانان آتش نیزارها خاموش و مابقی آب که در داخل واگن باقی‌مانده بود در داخل رودخانه تخلیه شد.,"مدیرکل حفاظت محیط زیست خوزستان با رد ریختن مواد سوختی و اسیدی در داخل رودخانه کارون، گفت: از واگن مخزن دار جهت خاموش کردن نیزارهای نزدیک پل سیاه استفاده شد و پس از اتمام عملیات آبی باقی مانده در واگن در رودخانه تخلیه شد.
به گزارش فارس، صبح امروز فیلمی در شبکه‌های اجتماعی منتشر شد که نشان می‌داد واگن مخزن‌دار از روی پل سوم در حال ریختن موادی در داخل رودخانه کارون است که با توجه به کاهش دبی آب رودخانه و ورود آلودگی‌های شهری و صنعتی به این رودخانه این رویداد واکنش تند مردم و فعالان محیط‌زیست را به دنبال داشت.
اما محمدرضا اشرافی مدیرکل حفاظت محیط‌زیست خوزستان در گفت‌وگو با خبرنگار فارس با رد ریختن مواد سوختی و اسیدی در داخل رودخانه کارون، اظهار کرد: صبح امروز نیزارهای نزدیک به پل سیاه دچار آتش‌سوزی شد که بلافاصله پس از اعلام آتش‌سوزی خودروی آتش‌نشانی به محل حادثه اعزام می‌شود.
وی افزود: باتوجه‌به فاصله زیاد ماشین آتش‌نشانی نسبت به محل آتش‌سوزی و واقع‌شدن نیزار در جزیره‌های رودخانه کارون امکان دسترسی خودروی آتش‌نشانی به محل امکان‌پذیر نبود به همین دلیل از اداره کل راه‌آهن درخواست اعزام واگن مخزن‌دار آتش‌نشانی شد.
مدیرکل حفاظت محیط‌زیست خوزستان گفت: پس از قرارگرفتن واگن مخزن‌دار بر روی پل سیاه و تلاش آتش‌نشانان آتش نیزارها خاموش و مابقی آب که در داخل واگن باقی‌مانده بود در داخل رودخانه تخلیه شد.                           ",https://www.asriran.com/003V83
834646,۱۴۰۱/۰۱/۲۲,بین الملل,سید حسن نصرالله: کسانی که بر روی شکست ملت فلسطین حساب باز کرده‌اند، در توهم به سر می‌برند,نصرالله در ابتدای سخنان خود به عملیات استشهادی فلسطینیان اشاره کرد و گفت که با تمام احترام در کنار قهرمانی مردم فلسطین به خاطر ایجاد زندگی شرافتمندانه و آزادی مقدسات امت اسلام می‌ایستیم.,"سخنرانی دبیرکل حزب الله لبنان درباره آخرین تحولات سیاسی این کشور و منطقه آغاز شد.
به گزارش ایسنا، سید حسن نصرالله دبیرکل حزب الله لبنان دوشنبه درباره آخرین تحولات سیاسی مربوط به لبنان و منطقه سخنرانی کرد.
نصرالله در ابتدای سخنان خود به عملیات استشهادی فلسطینیان اشاره کرد و گفت که با تمام احترام در کنار قهرمانی مردم فلسطین به خاطر ایجاد زندگی شرافتمندانه و آزادی مقدسات امت اسلام می‌ایستیم.
وی ادامه داد: آنچه امروز در فلسطین اشغالی جریان دارد دارای مولفه‌های زیادی درباره مساله نبرد با رژیم صهیونیستی و آینده این رژیم غاصب است.
به گزارش العالم، سید حسن نصرالله افزود: از همه ملت‌های جهان اسلام به ویژه در لبنان می‌خواهم که به طور گسترده در فعالیت‌های مربوط به روز جهانی قدس در آخرین جمعه ماره رمضان شرکت کنند.
نصرالله گفت: جنایت‌های رژیم صهیونیستی تنها فلسطینی‌ها را در مقاومتشان مصمم‌تر خواهد کرد. آنچه که در فلسطین اشغالی اتفاق می افتد، معانی زیادی درباره جنگ با دشمن و آینده رژیم اسرائیل دارد.
نصرالله تأکید کرد: کسانی که بر روی شکست ملت فلسطین حساب باز کرده‌اند، در توهم به سر می‌برند.
دبیرکل حزب الله اظهار داشت: مقاومت در نبرد آوریل ۱۹۹۶، توانست معادله حمایت از غیر نظامیان در برابر تجاوزات اسرائیلی را بر دشمن تحمیل کند و این معادله کماکان به لطف مقاومت ادامه دارد.
وی با بیان اینکه برخی سفارتخانه‌ها برای تحقق اهداف حامیان خود در انتخابات، در تلاش برای به تعویق انداختن انتخابات بودند، تصریح کرد: می‌توانیم این را اعلام کنیم که سفارت آمریکا در بیروت بیشترین تلاش برای به تعویق انداختن تاریخ انتخابات را داشته است.                           ",https://www.asriran.com/003V82
834645,۱۴۰۱/۰۱/۲۲,اجتماعی ,پزشکی قانونی: 1101 نفر در تصادفات ایام نوروز جان باختند/ 43 فوتی ناشی از غرق‌شدگی,فوتی‌های ناشی از تصادفات از روز ۲۹ اسفند تا ۱۳ فروردین، هزار و ۱۰۱ نفر بود که کمترین آمار مربوط به اردبیل با ۴ مورد فوتی بوده است؛ همچنین در این مدت ۱۶ هزار و ۱۸۹ نفر بر اثر تصادفات، دچار مصدومیت شدند.,"رئیس سازمان پزشکی قانونی گفت: فوتی‌های ناشی از تصادفات از روز ۲۹ اسفند تا ۱۳ فروردین، هزار و ۱۰۱ نفر بود که کمترین آمار مربوط به اردبیل با ۴ مورد فوتی بوده است؛ همچنین در این مدت ۱۶ هزار و ۱۸۹ نفر بر اثر تصادفات، دچار مصدومیت شدند.
به گزارش فارس، مسجدی رئیس سازمان پزشکی قانونی صبح امروز در نشست شورای عالی قضایی به ارائه آمار اولیه از فوتی‌های ناشی از تصادفات در نوروز سال ۱۴۰۱ پرداخت و گفت: فوتی‌های ناشی از تصادفات از روز ۲۹ اسفند تا ۱۳ فروردین، هزار و ۱۰۱ نفر بود که کمترین آمار مربوط به اردبیل با ۴ مورد فوتی بوده است؛ همچنین در این مدت ۱۶ هزار و ۱۸۹ نفر بر اثر تصادفات، دچار مصدومیت شدند.
مسجدی در ادامه از انجام ۳۵ هزار و ۲۷۳ مورد معاینه بالینی از ۲۹ اسفند تا ۱۳ فروردین از سوی کشیک‌های سازمان پزشکی قانونی خبر داد و افزود: متوفیان ناشی از غرق‌شدگی نیز در این ۱۴ روز، ۴۳ نفر بودند که استان‌های خوزستان، هرمزگان و گیلان بیشترین آمار فوتی‌ها در این حوزه را دارا هستند.                           ",https://www.asriran.com/003V81
834644,۱۴۰۱/۰۱/۲۲,بین الملل,لاوروف: هدف عملیات روسیه در اوکراین پایان دادن به سلطه جهانی آمریکاست,وزیر خارجه روسیه: احتمال می‌رود ارتش اوکراین به حمایت از سرویس‌های اطلاعاتی غرب، اقدامات تحریک‌آمیزی را با توجه به حادثه اخیر در دونباس به راه بیاندازند.,"«سرگئی لاوروف» وزیر امور خارجه روسیه امروز (دوشنبه) در مصاحب با شبکه تلویزیونی «روسیه 24» تصریح کرد که مسکو تسلیم فشارهای کشورهای خارجی نمی‌شود و هدف عملیات نظامی ویژه روسیه در اوکراین پایان دادن به طرح‌های آمریکا برای سلطه جهانی است.
به گزارش فارس؛ وی در این خصوص توضیح داد: «عملیات نظامی ما برای پایان دادن به گسترش غیرمسئولانه و مسیر غیرمسئولانه به سمت سلطه ایالات متحده و تحت نظر آن‌ها، بقیه کشورهای غربی در صحنه جهانی طراحی شده است. این سلطه با نقض فاحش قوانین بین المللی و مطابق با برخی قوانین ناشناخته که گهگاهی وضع می‌شود، ساخته شده است».
وی همچنین از جدیدترین اظهارات «جوزپ بورل» مسئول سیاست خارجی اتحادیه اروپا انتقاد کرد که گفته بود اتحادیه اروپا باید با عرضه تسلیحات به اوکراین و از طریق سناریوی نظامی به جنگ اوکراین پایان دهد و تأکید کرد که هم‌اکنون قوانین به شدت تغییر کرده است.
لاوروف در این خصوص گفت: «این یک تغییر کاملاً جدی است. حتی در سیاستی که اتحادیه اروپا و غرب تحت رهبری ایالات متحده پس از شروع عملیات نظامی ویژه ما شروع به دنبال کردن کردند، تغییر به وجود آمده است. سیاستی که منعکس کننده خشم و از جهاتی حتی دیوانگی است و البته نه تنها با [وضعیت] اوکراین، بلکه با تبدیل اوکراین به پایگاهی برای سرکوب نهایی روسیه تعیین می شود».
وزیر خارجه روسیه ادامه داد که احتمال می‌رودارتش اوکراین به حمایت از سرویس‌های اطلاعاتی غرب، اقدامات تحریک‌آمیزی را با توجه به حادثه اخیر در دونباس به راه بیاندازند. در حادثه اخیر، نیروهای کی‌یف تلاش کردند تا روسیه را عامل حمله‌ای در شهر «کراماتورسک» جلوه دهند که خود مرتکب شده بودند. لاوروف گفت زمانیکه روسیه داده‌های واقعی درباره این حادثه را ارائه کرد، کل این رسوایی به سرعت مخفی و ناپدید شد.                           ",https://www.asriran.com/003V80
834643,۱۴۰۱/۰۱/۲۲,بین الملل,لهستان یک ساختمان مربوط به سفارت روسیه در ورشو را تصرف کرد,وزارت خارجه روسیه روز سه‌شنبه گذشته اعلام کرد که مسکو این حق را برای خود محفوظ می‌دارد که پس از اخراج دیپلمات‌های روسی توسط کشورهای اروپایی، این اقدام را تلافی کند.,"سفیر روسیه در لهستان خبر داد که مقام‌های لهستانی، ساختمانی را که در مالکیت این سفارتخانه بوده به تصرف در آورده‌اند.
به گزارش فارس، از سوی دیگر، مقام‌های کرواسی روز دوشنبه از سفارت روسیه در زاگرب خواستند تا تعداد کارمندان خود را کاهش دهند.
در همین راستا، کرواسی 18 دیپلمات و 6 کارمند اداری سفارت روسیه در این کشور را اخراج کرد.
این در حالی است که وزارت امور خارجه روسیه روز جمعه خبر داده بود که 45 دیپلمات لهستانی حاضر در سفارت و کنسولگری لهستان در روسیه را از این کشور اخراج می‌کند.
وزارت امور خارجه روسیه روز جمعه اعلام کرد که دو دیپلمات سفارت بلغارستان در مسکو را بر اساس اصل اقدام متقابل، از این کشور اخراج می‌کند.
چند روز پیش بود که بلغارستان 10 دیپلمات روس را «بابت تخطی از کنوانسیون‌های بین‌المللی روابط دیپلماتیک» اخراج کرد.
پیشتر نیز خبرگزاری «تاس» روسیه خبر داده بود که پارلمان اروپا ورود دیپلمات‌ها و مقامات روسیه و بلاروس به مقر این نهاد را ممنوع کرده است. ریاست پارلمان اروپا در بیانیه‌ای ادعا کرده بود: «در منزلگاه دموکراسی برای کسانی که به‌دنبال نابودی نظم دموکراتیک هستند جایی وجود ندارد». کشورهای اروپای طی سال‌های گذشته نیز با بهانه‌های متفاوت و به تبعیت از واشنگتن بارها دست به اخراج دیپلمات‌های روس زده بودند.
وزارت خارجه روسیه روز سه‌شنبه گذشته اعلام کرد که مسکو این حق را برای خود محفوظ می‌دارد که پس از اخراج دیپلمات‌های روسی توسط کشورهای اروپایی، این اقدام را تلافی کند.                           ",https://www.asriran.com/003V7z
834642,۱۴۰۱/۰۱/۲۲,اجتماعی ,تکذیب شایعه قتل دختر ۱۴ ساله در یزد توسط یک افغانستانی/ پلیس: دختر حتی از قتل خودش بی اطلاع بود,معاون اجتماعی فرماندهی انتظامی یزد: نکته جالب در این زمینه این بود که این دختر حتی از انتشار شایعه ای در خصوص مفقودی و قتل خودش بی اطلاع بود.,"معاون اجتماعی فرماندهی انتظامی یزد با تکذیب خبر منتشر شده در فضای مجازی این استان مبنی بر قتل یک دختر ۱۴ ساله یزدی توسط یک تبعه کشور افغانستان گفت: هدف انتشار این دست شایعات در روزهای اخیر که شدت زیادی نیز یافته است، برهم امنیت و آرامش فضای جامعه است و با هوشیاری مردم این گونه اقدامات دشمن مانند توطئه های قبلی آنان راه به جایی نخواهد برد.
سرهنگ محمد رضا مزیدی در گفت و گو با ایرنا، افرود: در روزهای اخیر دست هایی در کار است تا بین دو ملت ایران و افغانستان که ریشه های مشترک تاریخی و فرهنگی دارند، بدبینی و بی اعتمادی ایجاد کنند .
وی اظهار داشت: به دنبال انتشار شایعه قتل یک دختر ۱۴ ساله یزدی توسط تبعه ای از کشور افغانستان در برخی شبکه های اجتماعی، بررسی صحت و سقم این موضوع در دستور کار نیروی انتظامی استان قرار گرفت.
به گفته وی در ساعت ۱۴ امروز دوشنبه ماموران انتظامی با مراجعه به منزل پدری این دختر به نام زهرا ضیایی، با این نوجوان و خانواده اش دیدار و فیلمی در این رابطه برای انتشار تکذیب شایعه منتشر شده در فضای مجازی تهیه شد.
سرهنگ مزیدی ادامه داد: نکته جالب در این زمینه این بود که این دختر حتی از انتشار شایعه ای در خصوص مفقودی و قتل خودش بی اطلاع بود.
معاون اجتماعی فرماندهی انتظامی یزد از شهروندان خواست هر گونه اطلاعاتی را که در شبکه های اجتماعی مشاهده می کنند، تا قبل از اطمینان از صحت مسائل مطرح شده برای دیگران ارسال نکنند، چراکه بخش قابل توجهی از شایعاتی این روزها در فضای مجازی در خصوص اختلافات و مشکلات میان شهروندان ایرانی و اتباع افغانستانی، به قصد ایجاد تفرقه در جامعه پخش میشود                           ",https://www.asriran.com/003V7y
834641,۱۴۰۱/۰۱/۲۲,حوادث,فوت 3 عضو یک خانواده بر اثر غرق‌شدگی در چابهار,درحال حاضر پیکر بی جان پدر و پسر خانواده پیدا شده‌ و دختر خانواده هنوز پیدا نشده است.,"سرپرست اورژانس پیش بیمارستانی و مدیر حوادث دانشگاه علوم پزشکی ایرانشهر سیستان و بلوچستان گفت: سه نفر از اعضای یک خانواده بر اثر غرق‌شدگی در ساحل صخره‌ای دریابزرگ چابهار جان باختند.
به گزارش ایرنا؛ محمود رضا ناصح بامداد یکشنبه در تشریح این حادثه اظهار داشت: جان باختگان، اعضای یک خانواده از مشهد بودند.
وی بیان کرد: این خانواده در هنگام مراجعه به دریابزرگ و هنگام بازی یک خانواده چهار نفره بودند که متاسفانه دختر هشت ساله، پسر پنج ساله و پدر ۳۵ ساله این خانواده غرق شدند.
سرپرست اورژانس پیش بیمارستانی و مدیر حوادث دانشگاه علوم پزشکی ایرانشهر بیان کرد: برادر کوچک‌تر هنگام بازی در ساحل بر اثر موج دریا به داخل آب هدایت و بعد از آن خواهرش سریعا به طرف دریا می‌رود و غرق می شود و بلافاصله پدر و مادر هم برای نجات فرزندان خود به دریا می‌زنند که متاسفانه پدر هم غرق ولی مادر نجات پیدا می‌کند.
وی گفت: پس از اعلام خبر این واقعه پرسنل اورژانس چابهار در محل حاضر شدند و پس از ساعتی جستجو پیکر بی‌جان ۲ نفر از غرق شدگان توسط تیم‌های امدادی بندرچابهار پیدا شد.
وی تاکید کرد: هم‌اکنون تیم غریق نجات در حال جست و جوی دختر هشت ساله هستند.
به گزارش ایرنا و به گفته شاهدان، پدر خانواده که مهارت خاصی در شنا کردن داشته توانسته بود بیش از ۳۰ دقیقه فرزندان خود را آب‌های مواج دریای مکران در آغوش خود نگهدارد اما شدت موج‌ها به‌گونه‌ای بوده که پدر و دو فرزندش را به سمت صخره‌ها هدایت می‌کند و با برخوردهایی که با صخره‌ها ایجاد می‌شود، پدر با وجود همه شجاعت و اراده‌ای که برای نجات فرزندانش داشته است به شدت صدمه می‌بیند و فوت می‌کند. هنوز تیم‌های امدادی درحال پیدا کردن دختر خانواده هستند اما از مسوولان تقاضا می‌شود تیم‌های بیشتری به این منطقه اعزام کنند تا نفر سوم هم پیدا شود.
علیرضا میر معاون فرمانداری چابهار در تماس تلفنی با خبرنگار ایرنا ضمن تسلیت به این خانواده داغدار و مادر بزرگوارشان گفت: درخواست کردیم تا لحظاتی دیگر تیم‌های نیروی دریایی سپاه چابهار هم برای پیدا کردن نفر سوم ورود کنند و امیدواریم هرچه سریع‌تر عزیزِ این خانواده پیدا شود.
درحال حاضر پیکر بی جان پدر و پسر خانواده پیدا شده‌ و دختر خانواده هنوز پیدا نشده است.                           ",https://www.asriran.com/003V7x
834640,۱۴۰۱/۰۱/۲۲,بین الملل,سازمان بهداشت جهانی: دو زیرسویه جدید اومیکرون سرعت انتقال بیشتری دارند,سازمان بهداشت جهانی گفته است زیرسویه‌های جدید به دلیل جهش‌پذیری بالا به سختی در دسترس هستند و به خاطر همین مطالعه روی آنها دشوار شده است. این سازمان می‌گوید زیرسویه‌های جدید سرعت ابتلای بالاتری دارند ولی هنوز مطالعات میزان کشندگی آنها را تعیین نکرده است.,"سازمان بهداشت جهانی موارد ابتلا به زیرسویه‌های جدید ویروس کرونا منشاء گرفته از اومیکرون را در بعضی از کشورهای جهان ثبت کرده است.
به گزارش ایرنا به نقل از رویترز، سازمان بهداشت جهانی (WHO) روز دوشنبه اعلام کرد که در حال ردیابی چند ده مورد از دو زیرسویه جدید اومیکرون ویروس کرونا است ولی هنوز در عفونی یا خطرناک بودن آنها تردید دارد.
طبق اعلام سازمان بهداشت جهانی زیرسویه‌های جدید موسوم به BA۴ و BA۵ در واقع منشاء گرفته از نسخه اصلی اومیکرون BA۱ و BA۲ هستند که تقریباً ۹۴درصد مبتلایان کنونی کرونا در جهان این زیرسویه ها را دارند.
سازمان بهداشت جهانی گفته است زیرسویه‌های جدید به دلیل جهش‌پذیری بالا به سختی در دسترس هستند و به خاطر همین مطالعه روی آنها دشوار شده است. این سازمان می‌گوید زیرسویه‌های جدید سرعت ابتلای بالاتری دارند ولی هنوز مطالعات میزان کشندگی آنها را تعیین نکرده است.
اداره بهداشت بریتانیا نیز هفته گذشته از ثبت مواردی از ابتلا به زیرسویه BA۴ کرونا در کشورهای آفریقای جنوبی، دانمارک، بوتساوا، اسکاتلند و انگلیس در دوره زمانی دهم ژانویه تا سی‌ام ماه مارس خبر داده است.                           ",https://www.asriran.com/003V7w
834639,۱۴۰۱/۰۱/۲۲,سیاسی,رییس کل دادگستری: متهم پرونده حادثه حرم رضوی یک نفر است,طبق تحقیقات، متهم تحت تاثیر عقاید و جریانهای تکفیری بوده و محاربه، قتل عمد و ایراد صدمات با چاقو از اتهامات متهم است و دادگاه صالح برای رسیدگی به این پرونده دادگاه انقلاب است که پس از ارسال پرونده در شعبه ویژه مورد رسیدگی فوری قرار خواهد گرفت.,"رییس کل دادگستری خراسان رضوی گفت: پس از حادثه حرم رضوی و حمله به سه روحانی، مظنونانی احضار شده اند ولی در حد مباشرت، معاونت و حمایت از متهم دلیلی به دست نیامده و متهم پرونده یک نفر است.
به گزارش ایرنا؛ غلامعلی صادقی روز دوشنبه در گفت و گویی تلویزیونی اظهار کرد: پس از حادثه حرم رضوی دوربین های صحن مطهر در اختیار قرار گرفت و اظهارات شهود نیز کمک زیادی به این پرونده کرد، همچنین اظهارات متهم و برخی از مظنونان دستگیر شده در این حادثه نیز اخذ شده است.
وی خاطرنشان کرد: طبق تحقیقات، متهم تحت تاثیر عقاید و جریانهای تکفیری بوده و محاربه، قتل عمد و ایراد صدمات با چاقو از اتهامات متهم است و دادگاه صالح برای رسیدگی به این پرونده دادگاه انقلاب است که پس از ارسال پرونده در شعبه ویژه مورد رسیدگی فوری قرار خواهد گرفت.
رییس شورای قضایی خراسان رضوی در خصوص آشنایی متهم با سه روحانی مضروب نیز افزود: متهم در همان روز و قبل از حمله به سه روحانی به دو نفر روحانی دیگر نیز که در محیط بودند حمله کرده اما بنا به دلایلی موفق نشده بود لذا آشنایی قبلی بین متهم و این سه روحانی نبوده و به دلیل تفکرات تکفیری دست به این اقدام وحشیانه زده است.
وی درباره نحوه ورود سلاح سرد به حرم مطهر رضوی نیز گفت: متهم از طریق فضای مجازی آموزش‌هایی را در خصوص جاسازی سلاح در عملیات انتحاری دریافت کرده بوده است و با جاسازی ماهرانه سلاح را وارد حرم کرده بود.
رییس گل دادگستری خراسان رضوی افزود: در این حادثه ابتدا شهید دارایی و سپس شهید اصلانی مورد حمله قرار گرفته بودند و نفر سوم نیز حجت الاسلام پاکدامن بود که با ضربات چاقو مجروح شد و این سه اقدام کمتر از ۲ دقیقه صورت گرفته است.
صادقی خاطرنشان کرد: این حمله به این سه روحانی غافلگیرانه بود و طبق فیلم‌های موجود حرکت مشکوکی تا زمان حمله وجود نداشت.
وی اضافه کرد: پرونده دیگری نیز برای کسانی که در این حادثه کوتاهی و یا قصوری داشته‌اند تشکیل و در حال بررسی است.
به گزارش ایرنا، یک تروریست تکفیری روز سه‌شنبه ۱۶ فروردین ماه در صحن پیامبر اعظم (ص) حرم منور امام رضا(ع) با چاقو به سه روحانی حمله و آنان را به شدت مجروح کرد.
هر سه روحانی که در این حادثه مورد سوء قصد قرار گرفته بودند از فعالان جهادی و فرهنگی در مناطق حاشیه‌ای شهر مشهد بودند.
به دنبال این اقدام تروریستی حجت‌الاسلام محمد اصلانی، که برادر ۲ شهید بود، در همان لحظات اولیه به شهادت رسید و حجج اسلام پاکدامن و دارایی پس از انتقال به بیمارستان تحت درمان قرار گرفته و در بخش مراقبت‌های ویژه بستری شدند که سرانجام حجت الاسلام دارایی نیز عصر پنجشنبه گذشته بر اثر جراحات و صدمات وارده به شهادت رسید.
آیین تشییع حجت‌الاسلام اصلانی پنجشنبه گذشته با حضور گسترده اقشار مختلف مردم و مسوولان از میدان شهدا تا حرم مطهر رضوی برگزار شد و پیکر شهید دارایی نیز روز جمعه در مشهد تشییع شد که پیکر هر ۲ شهید در صحن جمهوری، در کنار شهدای انفجار تروریستی حرم مطهر رضوی در سال ۱۳۷۳ به خاک سپرده شدند.                           ",https://www.asriran.com/003V7v
834638,۱۴۰۱/۰۱/۲۲,بین الملل,یونیسف: نزدیک به دو سوم کودکان اوکراینی در ۶ هفته آواره شده‌اند,وضعیت کودکان در اوکراین در شهرهای ماریوپول و خرسون بدتر است. در این مناطق، کودکان و خانواده‌هایشان هفته‌ها است که بدون آب لوله‌کشی و سرویس‌های بهداشتی، عرضه منظم غذا و مراقبت‌های پزشکی به سر می‌برند. آنها در خانه ها و زیر زمین خود پناه گرفته اند و منتظر پایان بمباران و خشونت هستند.,"یک مقام صندوق کودکان سازمان ملل ( یونیسف) اعلام کرد نزدیک به دو سوم کودکان اوکراینی تنها در ۶ هفته آواره شده اند و نزدیک به نیمی از کودکانی که در اوکراین باقی مانده اند، ممکن است با ناامنی غذایی مواجه شوند.
به گزارش ایرنا؛ ""مانوئل فونتین"" مدیر امور اضطراری یونیسف روز دوشنبه به وقت محلی در نشست شورای امنیت سازمان ملل با موضوع حفظ صلح و امنیت اوکراین افزود: از ۳.۲ میلیون کودکی که تخمین زده می‌شود در اوکراین باقی مانده‌اند، نزدیک به نیمی از آنها ممکن است با خطر کمبود غذا مواجه باشند.
وی تصریح کرد حملات به زیرساخت های آب و برق باعث شده است که حدود ۱.۴ میلیون نفر در اوکراین به آب دسترسی نداشته باشند. ۴.۶ میلیون نفر دیگر فقط دسترسی محدودی به منابع آب تمیز دارند.
وی افزود: تنها در شش هفته، نزدیک به دو سوم کل کودکان اوکراینی آواره شده اند. آنها مجبور شده اند همه چیز از جمله خانه، مدارس، و اغلب اعضای خانواده خود را رها کنند.
فونتین ادامه داد: وضعیت کودکان در اوکراین در شهرهای ماریوپول و خرسون بدتر است. در این مناطق، کودکان و خانواده‌هایشان هفته‌ها است که بدون آب لوله‌کشی و سرویس‌های بهداشتی، عرضه منظم غذا و مراقبت‌های پزشکی به سر می‌برند. آنها در خانه ها و زیر زمین خود پناه گرفته اند و منتظر پایان بمباران و خشونت هستند.
مدیر امور اضطراری یونیسف همچنین از وجود مواد منفجره باقی مانده یا عمل نکرده که می تواند کودکان را در معرض مرگ و جراحت قرار دهد و همچنین اختلال در آموزش کودکان در سراسر اوکراین ابراز نگرانی کرد.
وی توضیح داد: تعطیلی مدارس در سراسر اوکراین بر یادگیری ۵.۷ میلیون کودک در سن مدرسه و ۱.۵ میلیون دانش آموز در آموزش عالی تأثیر می گذارد.
این مقام یونیسف اظهار داشت: در منطقه دونباس، یک نسل کامل از کودکان در طول هشت سال گذشته شاهد نابودی زندگی و تحصیلات خود بوده اند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو - کی‌یف به رویارویی نظامی تغییر وضعیت داد. جنگ در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003V7u
834637,۱۴۰۱/۰۱/۲۲,اجتماعی ,کشف محموله بزرگ مواد مخدر شیشه توسط گمرک,امروز کارکنان و ماموران گمرک ماهیرود با توجه به حساسیت‌های اعلامی و آموزش‌های تخصصی، با احتمال جاسازی مواد مخدر در داخل تانکر حمل سوخت به رانندگی تبعه افغانستانی، بررسی از این کشنده و تانکر سوخت را در دستور کار قرار دادند و متوجه جاسازی حرفه‌ای مواد در داخل تانکر خالی می‌شوند.,"معاون گمرک ایران گفت: محموله ۵۷۰ کیلوگرمی مخدر شیشه که به صورت کاملا حرفه‌ای در جداره تانکر حمل سوخت افغانستانی جاسازی‌شده بود توسط مامورین گمرک ماهیرود در استان خراسان جنوبی کشف شد.
به گزارش ایرنا، فریده زبیدی معاون حقوقی و نظارت گمرک جمهوری اسلامی ایران اظهار داشت: در راستای بالا رفتن حساسیت از حیث احتمال افزایش جاسازی‌های حرفه‌ای مواد مخدر، لزوم تقویت گمرکات مرزهای شرقی، در دستور کار گمرک جمهوری اسلامی ایران قرار گرفته و اخیراً اقدامات قابل توجهی در زمینه تهیه و استقرار دستگاه‌های ایکس ری و افزایش تعداد سگ‌های مواد یاب انجام‌شده است.
وی افزود: امروز کارکنان و ماموران گمرک ماهیرود با توجه به حساسیت‌های اعلامی و آموزش‌های تخصصی، با احتمال جاسازی مواد مخدر در داخل تانکر حمل سوخت به رانندگی تبعه افغانستانی، بررسی از این کشنده و تانکر سوخت را در دستور کار قرار دادند و متوجه جاسازی حرفه‌ای مواد در داخل تانکر خالی می‌شوند.
زبیدی در ادامه گفت: با همکاری بخش‌های مختلف گمرک ماهیرود و هماهنگی با ستاد گمرک ایران، بدنه تانکر حمل سوخت با برش‌های تخصصی مورد کنترل قرار می‌گیرد و درمجموع ۵۷۰ بسته یک کیلوگرمی معادل ۵۷۰ کیلوگرم ماده مخدر مت‌آمفتامین (شیشه) کشف می‌شود.
معاون حقوقی و نظارت گمرک افزود: پس از هماهنگی با مرجع محترم قضایی و تنظیم صورت‌جلسه کشف، مواد مخدر مکشوفه توزین و همراه با متهم و تانکر مربوطه به نمایندگان پلیس مبارزه با مواد مخدر تحویل شد.
زبیدی در ادامه با اشاره به لزوم تجهیز مبادی رسمی کشور به دستگاه‌های ایکس ری و سگ‌های مواد یاب اعلام کرد: ساختار سازمانی گمرکات اجرایی کشور در حوزه مبارزه با مواد مخدر نیازمند اصلاح و بازنگری بوده و انشاالله در صورت به‌کارگیری نیروهای متخصص بیشتر، متعهد و آموزش دیده، نتایج مطلوب‌تری حاصل خواهد شد.
وی در پایان افزود: محموله ۵۷۰ کیلوگرمی شیشه کشف‌شده یکی از بزرگترین کشفیات گمرک بوده است.                           ",https://www.asriran.com/003V7t
834636,۱۴۰۱/۰۱/۲۲,بین الملل,مرگ ٧ نفر در عراق بە دلیل شیوع تب کریمه‌ کنگو,استان ذی‌قار در جنوب عراق قرار دارد و دارای ترکیب جمعیتی بالای روستایی و عشایری است. این استان به دلیل پرورش گاو، گوسفند، گاومیش و بز که همگی از ناقلان احتمالی تب خونریزی دهنده کریمه کنگو هستند، معروف است.,"مقامات بهداشتی استان ذی‌قارعراق اعلام کردند که از ابتدای سال گذشتە میلادی تا کنون ٧ نفر پس از تماس با دام‌ها بر اثر تب خونریزی‌دهنده کریمه کنگو جان خود را از دست دادەاند. وزارت بهداشت این کشور می‌گوید، موضوع در دست بررسی است.
به گزارش ایرنا، خبرگزاری فرانسه روز دوشنبه ۲۲ فروردین (۱۱ آوریل) به نقل از حسین ریاض، مدیر بهداشت عمومی استان ذی‌قار عراق نوشت: «در طول سال (میلادی) گذشته و ماه‌های اول سال جاری، ٧ مورد مرگ در استان ذی‌قار بر اثر تب خونریزی‌دهنده کریمه کنگو ثبت شدە است و هشتمین نفر نیز به شدت بیمار و بستری است.»
استان ذی‌قار در جنوب عراق قرار دارد و دارای ترکیب جمعیتی بالای روستایی و عشایری است. این استان به دلیل پرورش گاو، گوسفند، گاومیش و بز که همگی از ناقلان احتمالی تب خونریزی دهنده کریمه کنگو هستند، معروف است.
مدیر ادارە بهداشت عمومی ذی‌قار گفتە است، همه قربانیان در دامداری‌ها کار می‌کردند و آخرین مورد مرگ در آغاز سال ٢٠٢٢ ثبت شدە است.
به گفته سازمان بهداشت جهانی این بیماری از طریق کنه منتقل و باعث خونریزی شدید می‌شود. مردم اغلب پس از تماس با خون حیوانات آلوده، عموما پس از ذبح دام مبتلا می‌شوند.
این بیماری همچنین می‌تواند از طریق ""خون، ترشحات، اندام‌ها یا سایر مایعات بدن افراد آلوده"" بین انسان‌ها منتقل شود.
تب خونریزی‌دهنده کریمه کنگو در انسان بیماری شدیدی ایجاد می‌کند و شیوع بیمارستانی آن نیز بسیار بالا است و علائم آن تب بالا، دردهای عضلانی، سردردهای شدید و خونریزی عمومی در بدن است. بین ۱۰ تا ۴۰ درصد مبتلان جان خود را از دست می‌دهند.
به گفتە حسین ریاض تعداد دام‌های آلوده نامشخص است و دام‌ها احتمالا بدون انجام معاینات دامپزشکی از منطقه‌ای به منطقه دیگر منتقل شده‌اند.
سیف البدر، سخنگوی وزارت بهداشت عراق در گفت‌وگو با خبرگزاری فرانسه ضمن تائید این خبر اظهار داشت، این موضوع توسط مقامات بهداشتی این کشور در حال پیگیری است.
نام این بیماری ویروسی از مشاهده هم‌زمان آن در کریمه و کنگو گرفته شده است. تب کریمه کنگو واکسن ندارد، اما دارویی به نام ""ریباویرین"" که از آن برای درمان هپاتیت C نیز استفاده می‌شود، تا حدودی مرگ و میر بر اثر این بیماری را کاهش می‌دهد.                           ",https://www.asriran.com/003V7s
834635,۱۴۰۱/۰۱/۲۲,بین الملل,کرواسی ۱۸ دیپلمات روس را اخراج کرد,پیش از کرواسی کشورهای اروپایی لهستان، آلمان، فرانسه، ایتالیا، اسپانیا، دانمارک چندین دیپلمات روسیه را از کشورهایشان اخراج کرده بودند.,"وزارت خارجه کرواسی با انتشار بیانیه‌ای رسمی از اخراج دیپلمات‌های کشور روسیه در زاگرب خبر داد.
به گزارش ایرنا، وزارت امور خارجه کرواسی روز دوشنبه در بیانیه‌ای رسمی از اخراج ۱۸ دیپلمات کشور روسیه و ۶ کارمند اداری سفارت روسیه در زاگرب خبر داد.
در بیانیه این وزارتخانه آمده است: ۲۴ نفر از کارکنان سفارت روسیه در کرواسی شامل هجده دیپلمات و شش کارمند اداری با دستور رئیس جمهور کرواسی هر چه سریع‌تر باید این کشور را ترک کنند.
در این بیانیه همچنین آمده است: آندری نسترنکو، سفیر روسیه در زاگرب در اعتراض دولت کرواسی به اقدامات نظامیان روس در اوکراین به وزارت خارجه این کشور احضار شد.
پیش از کرواسی کشورهای اروپایی لهستان، آلمان، فرانسه، ایتالیا، اسپانیا، دانمارک چندین دیپلمات روسیه را از کشورهایشان اخراج کرده بودند.
از زمان آغاز جنگ روسیه علیه اوکراین در ۲۴ فوریه، حدود ۳۸۲ دیپلمات روسی از کشورهای اروپایی اخراج شده‌اند.                           ",https://www.asriran.com/003V7r
834634,۱۴۰۱/۰۱/۲۲,بین الملل,پنتاگون: روسیه درحال انتقال نیروهایش به دونباس برای تجدید و تقویت آنها است,ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.,"یک مقام وزارت دفاع آمریکا (پنتاگون) اعلام کرد که حرکت کاروان ارتش روسیه به سمت دونباس از طریق شهر ایزوم واقع در شمال اوکراین نشان می دهد که روسیه به دنبال تجدید و تقویت نیروهای خود در دونباس است.
به گزارش ایرنا؛ این مقام ارشد دفاعی آمریکا روز دوشنبه به وقت محلی به خبرنگاران گفت که کاروان نظامی روسیه شامل بخش فرماندهی و کنترل، یک گردان پشتیبانی، تامین کننده ها، پشتیبانی هوانوردی و سایر پشتیبانی های پیاده نظام است.
این مقام همچنین گفت شواهد موجود نشان می دهد که روسیه در تلاش است تا موقعیت خود را در جنوب غربی شهر دونتسک عمدتاً با واحدهای توپخانه تقویت کند.
به گفته این مقام، طبق ارزیابی های آمریکا، حرکت کاروان روسیه یک ""حمله جدید"" در دونباس نیست، بلکه نیروهای روسیه در تلاش برای تقویت توانایی های خود و افزودن به آن هستند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو - کی‌یف به رویارویی نظامی تغییر وضعیت داد. جنگ در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003V7q
834632,۱۴۰۱/۰۱/۲۲,سیاسی,نماینده مجلس: شاهد تخلف برخی بانک‌ها در اجرای قانون چک هستیم,در رابطه با ارسال پیامک به دریافت‌کنندگان چک ها نیز بانک مرکزی اعلام کرد سامانه پیامکی تا چند روز آینده انجام خواهد شد و بر این اساس دریافت‌کنندگان چک می توانند به ثبت، تایید و سوابق صادرکننده چک دسترسی داشته باشند.,"سخنگوی کمیسیون اصل ۹۰ مجلس از بررسی مشکلات اجرای قانون چک با حضور مسئولان بانک مرکزی خبر داد و گفت که در رابطه با ارسال پیامک به دریافت‌کنندگان چک ها، بانک مرکزی اعلام کرد سامانه پیامکی تا چند روز آینده انجام خواهد شد و بر این اساس دریافت‌کنندگان چک می توانند به ثبت، تایید و سوابق صادرکننده چک دسترسی داشته باشند.
به گزارش ایسنا، علی خضریان در توضیح جلسه امروز کمیسیون اصل ۹۰ مجلس شورای اسلامی، گفت: در این جلسه اجرای قانون چک با حضور صالح آبادی رئیس کل بانک مرکزی، نمایندگان صدا و سیما و قوه قضاییه مورد بحث و بررسی قرار گرفت. اجرای قانون مذکور آثار و برکات فراوانی در کشور داشته لذا شاهد کاهش آمار چک های برگشتی هستیم اما در بخش هایی شاهد تعلل و تأخیرهایی در اجرای این قانون بوده ایم که این موضوع با حضور مسئولان مربوطه در نشست امروز کمیسیون مورد بحث قرار گرفت.
وی ادامه داد: به عنوان مثال قوه قضاییه مطابق تبصره ۱ ماده ۲۱ قانون صدور چک باید امکان دسترسی برخط بانک مرکزی به احکامی مانند ورشکستگی و غیره را برای این مجموعه فراهم می‌کرد که این مهم تاکنون محقق نشده که در جلسه امروز نسبت به آن تبادل نظر شد. همچنین موضوعاتی مانند تعیین سقف اعتبار مجاز اشخاص متقاضی دسته چک، اعتبارسنجی و رتبه سنجی و اتصال دستگاه های خودپرداز و کارت خوان به سامانه صیاد از دیگر موضوعاتی است که باید از سوی بانک مرکزی پیگیری و اجرایی می‌شد.
خضریان تصریح کرد: بانک مرکزی در دغدغه‌هایی در مورد آثار زیانبار اقتصادی این امر داشت که نسبت به آن توضیحاتی ارائه داد؛ البته باید یادآور شد اتصال دستگاه های خودپرداز و کارت خوان به سامانه صیاد برای ایجاد سهولت دسترسی مردم به سامانه یاد شده، تکلیف کمیسیون اصل نود در سال گذشته به بانک مرکزی بود اما در راستای اجرای آن، برخی بانک‌ها تخلف داشتند که در صورت عدم اجرای قانون تا پایان اردیبهشت، متخلفان احضار و مطابق قانون با آنها برخورد خواهد شد.
عضو هیأت رئیسه کمیسیون اصل ۹۰ مجلس شورای اسلامی گفت: مسئله چک های تضمینی برای ارائه وثیقه نیز از دیگر مسائلی بوده که دارای مشکلات است؛ به عبارتی بر اساس قانون صدور چک به عنوان وثیقه امکان پذیر نیست لذا در حال بررسی راه‌های قانونی برای استفاده از چک به عنوان وثیقه هستیم. ارسال پیامک به گیرنده چک نیز از دیگر موضوعاتی است که همچنان به سرانجام نرسیده است.
خضریان در ادامه بیان کرد: در جلسه امروز مقرر شد نشستی فراقوه‌ای به صورت ماهانه با حضور مسئولان بانک مرکزی، کمیسیون اصل ۹۰ مجلس و نمایندگان قوه قضاییه برگزار شود تا مشکلات اجرای قانون چک مطرح و نسبت به رفع آنها اقدام شود. همچنین در رابطه با ارسال پیامک به دریافت‌کنندگان چک ها نیز بانک مرکزی اعلام کرد سامانه پیامکی تا چند روز آینده انجام خواهد شد و بر این اساس دریافت‌کنندگان چک می توانند به ثبت، تایید و سوابق صادرکننده چک دسترسی داشته باشند.
نماینده مردم تهران، ری، شمیرانات، اسلامشهر و پردیس در مجلس یازدهم افزود: در رابطه با چک های ضمانتی اشکال قانونی وجود دارد و بنا شد با هماهنگی معاونت قوانین مجلس و دستگاه های نظارتی مانند سازمان بازرسی و دیوان محاسبات به این موضوع پرداخته تا برطرف شود. دستورالعمل موضوع رتبه بندی و سقف اعتباری نیز تهیه شده که قرار است به شکل فاز بندی شده اجرایی شود لذا بنا شد در اولین جلسه شورای پول و اعتبار این مهم مطرح و در صورت تصویب شورا موضوع سقف اعتباری و رتبه‌بندی اجرایی شود.
خضریان خاطر نشان کرد: همچنین مقرر شد قوه قضاییه نیز اشکال یاد شده در خصوص دسترسی برخط بانک مرکزی به برخی احکام را بررسی و رفع کند؛ در این میان مقرر شد کمیته اطلاع‌رسانی نیز با حضور مسئولان صدا و سیما، نمایندگان کمیسیون اصل ۹۰ و سایر دستگاه مربوطه تشکیل شود تا اطلاع رسانی وسیع در این خصوص صورت گرفته و فرهنگ‌سازی برای استفاده از چک های جدید و مقررات صورت بگیرد.                           ",https://www.asriran.com/003V7o
834599,۱۴۰۱/۰۱/۲۲,بین الملل,اهدای غذا در این منطقه جهان الزامی است/ موسسات خیریه تحت تاثیر گرانی بنزین (فیلم),براساس تخمین مقامات دولتی پسماندهای غذا، عامل انتشار یک پنجم گازهای گرم کننده ناشی از زباله در کالیفرنیا هستند.,"کد ویدیو  دانلود    فیلم اصلی          
عصر ایران؛ بسیاری از خرده فروشی‌های کوچک و بزرگ مواد غذایی و رستوران‌های کالیفرنیا ملزم به ارسال محصولات خوردنی به مراکز خیریه هستند. این روند در کالیفرنیا یک قانون است.
به گزارش عصرایران، قانون اهدای غذا کالیفرنیا در ژانویه تصویب شد.
براساس این قانون خرده فروشانی مثل ""آمازون"" و فروشگاه زنجیره ای ""کروگر"" و همچنین سوپرمارکت‌های کوچک‌تر ملزم به اهدای غذاهای نفروخته یا کمپوست کردن چیزهای خورده نشده هستند. بسیاری از رستوان‌ها نیز مجبور باید از این قانون تبعیت کنند.
براساس تخمین مقامات دولتی پسماندهای غذا، عامل انتشار یک پنجم گازهای گرم کننده ناشی از تخمیر زباله در کالیفرنیا هستند.
در روزهای اخیر افزایش قیمت بنزین و عدم قطعیت درباره مرجع پرداخت هزینه‌های بازیابی غذا در کالیفرنیا آمریکا، مراکز خیریه محلی را به چالش کشیده است. شهرهای کوچک‌تر کالیفرنیا نیز موظف به اجرای این قانون هستند.
رویترز در گزارش خود به توضیح قانون و الزام اهدای غذا در کالیفرنیا پرداخته و تلاش گروه‌های محلی برای اجرای آن را نشان می‌دهد.                            ",https://www.asriran.com/003V7H
834631,۱۴۰۱/۰۱/۲۲,بین الملل,صدر اعظم اتریش: گفتگو با پوتین صریح و بسیار دشوار بود/ گفتم که جنگ در اوکراین باید پایان یابد,کارل نهامر صدراعظم اتریش روز یکشنبه پس از گفت‌وگو با ولادیمیر زلنسکی رئیس جمهور اوکراین، برای گفت‌وگو با پوتین، درباره اوضاع اوکراین وارد مسکو شد.,"صدر اعظم اتریش اعلام کرد که «دیدار با پوتین در مسکو دوستانه نبود و به او گفتم که جنگ در اوکراین باید پایان یابد».
به گزارش ایسنا، به نقل از النشره، «کارل نهامر»، صدر اعظم اتریش پس از دیدار با ولادیمیر پوتین، رئیس جمهور روسیه در مسکو اعلام کرد که «دیدار با پوتین در مسکو دوستانه نبود و گفتگو صریح و بسیار دشوار بود».
نهامر گفت: «من به پوتین گفتم که جنگ در اوکراین باید پایان یابد زیرا همه طرف‌ها متضرر شده‌اند».
پیش از این الکساندر شالنبرگ، وزیر امور خارجه اتریش اعلام کرده بود که در نشست صدراعظم اتریش و رئیس جمهور روسیه هیچ خبرنگاری وجود نخواهد داشت و تاکید کرد که پس از نشست دوجانبه بین دو طرف کنفرانس خبری برگزار نخواهد شد.
کارل نهامر صدراعظم اتریش روز یکشنبه پس از گفت‌وگو با ولادیمیر زلنسکی رئیس جمهور اوکراین، برای گفت‌وگو با پوتین، درباره اوضاع اوکراین وارد مسکو شد.                           ",https://www.asriran.com/003V7n
834629,۱۴۰۱/۰۱/۲۲,ورزشی,پرسپولیس به پرداخت ۹۰۰ هزار یورو محکوم شد,با شکایت رادو پرونده‌ای جدید علیه پرسپولیس باز شد و حالا شنیده‌ها حاکی از آن است که فیفا در پرونده شکایت رادو، باشگاه پرسپولیس را به ۸۶۶ هزار یورو به‌علاوه ۵درصد سود تعویق پرداخت بدهی‌، محکوم کرده است.,"شنیده‌ها حاکی از آن است که فدراسیون بین‌المللی فوتبال(فیفا) در پرونده شکایت «بوژیدار رادوشوویچ» باشگاه پرسپولیس را به پرداخت ۹۰۰هزار یورو محکوم کرده است.
به گزارش ایرنا، «بوژیدار رادوشوویچ» دروازه‌بان سابق باشگاه پرپسپولیس قبل از دیدار این تیم برابر هوادار در هفته نهم لیگ برتر فصل جاری، به دلیل مشکلات مالی و عدم تعهد سرخپوشان به وعده‌های خود، تهران راه به مقصد کرواسی ترک کرد و پس از پیگیری‌ها، مشخص شد که وی قصد بازگشت به ایران را نداشته و به طور رسمی از جمع پرسپولیسی‌ها جدا شد و در ادامه نیز شکایت خود را از این باشگاه تسلیم فیفا کرد.
شکایت رادو به فیفا، پرونده‌ای ۹۰۰ هزار یورویی در انتظار باشگاه پرسپولیس است. او سه فصل دیگر با پرسپولیس قرارداد دارد اما عمل نکردن این باشگاه به تعهداتش در زمان مقرر موجب شد تا او به‌راحتی ایران را ترک کند.
با شکایت رادو پرونده‌ای جدید علیه پرسپولیس باز شد و حالا شنیده‌ها حاکی از آن است که فیفا در پرونده شکایت رادو، باشگاه پرسپولیس را به ۸۶۶ هزار یورو به‌علاوه ۵درصد سود تعویق پرداخت بدهی‌، محکوم کرده است.
تیم فوتبال پرسپولیس که در شرایط خوبی را در لیگ برتر سپری نکرده و شب گذشته نیز از جام حذفی کنار رفت، امشب با شوک بزرگ مالی نیز مواجه شده است.                           ",https://www.asriran.com/003V7l
834627,۱۴۰۱/۰۱/۲۲,اجتماعی ,راهکارهای کاهش عطش در ماه مبارک رمضان,پرهیز از نوشیدن آب سرد هنگام افطار، نوشیدن ۸ لیوان آب از افطار تا سحر، استفاده از عرقیجات گیاهی، مصرف میوه و سبزی فراوان و ... از جمله راهکارهای کاهش عطش در ماه مبارک رمضان به شمار می‌روند.,,https://www.asriran.com/003V7j
834626,۱۴۰۱/۰۱/۲۲,ورزشی,ترکیب استقلال مقابل نساجی مشخص شد,این بازی در چارچوب مرحله یک چهارم نهایی رقابت‌های جام حذفی، امشب (دوشنبه)، ساعت ۲۰:۳۰ در ورزشگاه آزادی برگزار می‌شود.,"ترکیب تیم فوتبال استقلال مقابل نساجی مازندران در رقابت‌های جام حذفی مشخص شد.
به گزارش ایسنا، با نظر فرهاد مجیدی، استقلال با ترکیب علیرضا رضایی، روزبه چشمی، رافائل سیلوا، عارف غلامی، وریا غفوری، ابوالفضل جلالی، زبیر نیک‌نفس، جعفر سلمانی، سبحان خاقانی، کوین یامگا و امیرحسین حسین‌زاده به مصاف نساجی مازندران می‌رود.
این بازی در چارچوب مرحله یک چهارم نهایی رقابت‌های جام حذفی، امشب (دوشنبه)، ساعت ۲۰:۳۰ در ورزشگاه آزادی برگزار می‌شود.                           ",https://www.asriran.com/003V7i
834624,۱۴۰۱/۰۱/۲۲,سیاسی,نماینده مجلس: امسال 4 یا 5 ماهواره ایرانی به فضا پرتاب می‌شود,از مهم‌ترین محورهای گزارش وزیر ارتباطات در جلسه امروز، موضوع شبکه ملی اطلاعات بود که بر این اساس، اجرای مصوبات بر زمین مانده شورای عالی فضای مجازی در دولت قبل، در دستور کار وزارتخانه قرار دارد تا زیرساخـت‌های تکمیل شبکه ملی اطلاعات با سرعت بیشتری فراهم شود.,"عضو کمیسیون صنایع و معادن مجلس، با اشاره به گزارش وزیر ارتباطات به این کمیسیون گفت: آقای زارع‌پور اعلام کرد که امسال در حوزه فناوری فضایی، تا آخر سال 4 یا 5 پرتاب ماهواره خواهیم داشت.
مصطفی طاهری نماینده مردم زنجان در مجلس شورای اسلامی در گفت‌وگو با فارس، با اشاره به جلسه عصر امروز کمیسیون صنایع و معادن با حضور وزیر ارتباطات و فناوری اطلاعات اظهار داشت: آقای زارع‌پور در این جلسه در پنج محور به ارائه گزارش عملکرد 6 ماه اخیر این وزارتخانه و برنامه‌های 1401 آن پرداخت.
وی افزود: از مهم‌ترین محورهای گزارش وزیر ارتباطات در جلسه امروز، موضوع شبکه ملی اطلاعات بود که بر این اساس، اجرای مصوبات بر زمین مانده شورای عالی فضای مجازی در دولت قبل، در دستور کار وزارتخانه قرار دارد تا زیرساخـت‌های تکمیل شبکه ملی اطلاعات با سرعت بیشتری فراهم شود.
عضو کمیسیون صنایع و معادن مجلس گفت: وزیر ارتباطات همچنین آخرین اقدامات انجام شده در حوزه فناوری فضایی در این وزارتخانه را تشریح کرد و با اشاره به خروج از رکود هشت سال اخیر در حوزه فناوری فضایی و اقدامات خوبی که در ماه‌های اخیر آغاز شده، اعلام کرد که امسال به طور متوسط هر دو ماه یکبار، یک پرتاب ماهواره خواهیم داشت که بر این اساس احتمالاً 4 یا 5 ماهواره تا آخر سال پرتاب می‌شود.
طاهری ادامه داد: اقتصاد دیجیتال و تحقق شعار سال در این حوزه، محور دیگر گزارش وزیر ارتباطات بود که اعلام شد در این زمینه اختیارت هیأت دولت در زمینه اقتصاد دیجیتال و دانش‌بنیان به کمیته‌ای با ریاست وزیر ارتباطات و با عضویت 8 یا 9 عضو کابینه واگذار شده تا در این حوزه سریع‌تر تصمیم‌گیری و بهتر عملیاتی شود.
وی خاطرنشان کرد: وزیر ارتباطات همچنین به اقدامات انجام شده در حوزه فیبر نوری و تقویت اینترنت ثابت اشاره کرد و ضمن تشریح علل عقب‌ماندگی‌ها و عدم توسعه این حوزه، برنامه‌های امسال را نیز تشریح و اعلام کرد که 50 میلیون نفر را در برنامه تقویت اینترنت ثابت تحت پوشش قرار خواهند داد.                           ",https://www.asriran.com/003V7g
834623,۱۴۰۱/۰۱/۲۲,اجتماعی ,متلاشی شدن باند تولید و قاچاق مواد مخدر در ارومیه,در این عملیات 360 کیلوگرم مواد مخدر از نوع هروئین، 60 لیتر مواد پیش ساز های مواد مخدر از متهمین کشف و ضبط گردید و در این زمینه سه نفر متهم دستگیر و با صدور قرار قانونی روانه زندان شدند.,"رئیس کل دادگستری آذربایجان غربی از متلاشی شدن باند بزرگ تولید و قاچاق مواد مخدر در ارومیه خبر داد.
به گزارش ایسنا؛ ناصرعتباتی گفت: با اشراف اطلاعاتی از وجود باند تولید و قاچاق مواد مخدر در ارومیه طی عملیات مشترک اداره کل اطلاعات و دستگاه قضایی استان این باند کشف و متلاشی گردید.
وی افزود: در این عملیات 360 کیلوگرم مواد مخدر از نوع هروئین، 60 لیتر مواد پیش ساز های مواد مخدر از متهمین کشف و ضبط گردید و در این زمینه سه نفر متهم دستگیر و با صدور قرار قانونی روانه زندان شدند.
عتباتی تاکید کرد: برخورد جدی و مبارزه بی امان با سوداگران مرگ و قاچاقچیان مواد مخدر جریان دارد و اجازه فعالیت به این افراد نخواهیم داد و با هماهنگی مطلوبی که بین دستگاههای انتظامی و امنیتی و قضایی استان ایجاد شده بنیان های مالی این سوداگران از هم پاشیده می شود و سوداگران در ید اختیار قانون و دستگاه قضایی می باشند.                           ",https://www.asriran.com/003V7f
834618,۱۴۰۱/۰۱/۲۲,فرهنگی/هنری,پیامی به دختران ایران: شما مثل خاتون نباشید!,در قسمت آخر سریال خاتون تبدیل می‌شود به یک زن که فقط گریه کردن بلد است، دیگر هیچ نشانی از آن زن قوی و با اراده سابق نیست.,"عصر ایران ؛ نهال موسوی - چند روز از پایان سریال خاتون گذشته است و هنوز از شوک پایان بی منطق و خارج از چهارچوب روایت داستان آن به سر می برم.
واقعا چرا باید سرانجام یک سریال در قسمت آخر آن به چنین نقطه ای برسد که در تضاد کامل با تمام 22 قسمت قبلی است؟!
خاتون داستان زنی به همین نام است که بنابر شرایط زندگی که دارد متفاوت از زنان سنتی زمانه خودش ظاهر شده است. او دختر یک مبارز سیاسی است که زبان فرانسه بلد است، تیراندازی می‌کند و از همه مهمتر قرار نیست که فقط یک زن خانه دار باشد، او کنشگر است و به همین دلیل هم با شوهر خانزاده ارتشی خود به مشکل خورده و اساس قصه بر پایه این شخصیت انقلابی و شورشی است که بعدتر میان وظیفه همسری و آزادی خواهی دست به انتخاب آزادی می زند. اگرچه مسیر سختی پیش روی اوست ولی همین انتخاب است که او را خاتون کرده تا سریالی برای او ساخته شود.
  

    کد ویدیو  دانلود    فیلم اصلی          
یک جمله کلیشه ای تکراری وجود دارد و آن هم این است که مشکل سینمای ایران فیلمنامه است، که متاسفانه در مورد سریال خاتون این گزاره کاملا صدق می کند و باید گفت بزرگترین مشکل سریال خاتون فیلمنامه آن است و به این جمله تکراری باید اضافه کرد یکی از بزرگتین مشکلات فیلمنامه در سینمای ایران پایان و چگونگی تمام کردن فیلم است.
از منظر کشش دراماتیک قصه سریال خاتون، فراز و فرود رویدادها، شکل روایت، شخصیت پردازی، بازی بازیگران، کارگردانی، طراحی صحنه و لباس، تدوین، موسیقی و ... هم می توان سریال خاتون را مورد بررسی قرار داد اما پیام اصلی سریال چنان سردرگم و حتی آزار دهنده است که ترجیح این است که به هیچ نکته دیگری غیر از آن نپردازیم.
از زمان ارسطو که در کتاب فن شعر از پایه و اساس درام نوشته است تا به امروز یک قانون تقریبا ثابت وجود دارد و آن هم این است که هر نمایش، فیلم یا سریالی یک نقطه اوج پایانی دارد ( در ساختار کلاسیک و یا شاه پیرنگ )، نقطه اوج پایانی روشن کننده سرانجام قصه و شخصیت‌های آن است. اگر فیلم باشد تقریبا 20 دقیقه پایانی حائز اهمیت می شود و در سریال قسمت آخر آن است که حکم جمع بندی تمام سریال را پیدا می کند.
اگر شما در یک فیلم 100 دقیقه ای 80 دقیقه ابتدایی بسیار خوب به بیننده ارائه دهید ولی در 20 دقیقه پایانی منطق دراماتیک داستان به هم بریزد مخاطب خواهد گفت که فیلم ضعیف یا بدی را دیده است، چون نتوانسته آن را درست به سرانجام برساند. این اتفاق برای سریال هم صادق است و اتفاقا سریال خاتون از این منظر لطمه خورده است.
شخصیت پردازی خاتون از ابتدا سریال بدین گونه است که او زنی فراتر از زمانه خود است، اهل مطالعه است (حتی کتابهایی به زبان اصلی)، تیرنداز خوبی است،در برابر مادر شوهر فئودال ماب خوب ایستاده و به زن دوم پدر شوهر و بچه های او رسیدگی می‌کند، زمانی که احساس می‌کند باید در مقابل اشغالگران عملی انجام دهد اقدام می کند و ... در یک کلام خلاصه خاتون آن زن سنتی که در خانه باشد و فقط پخت و پز کند و بچه بزرگ کند و نگاهش به شوهر نظامی اش باشد و هرچه او گفت را بپذیرد نیست.

حال در قسمت آخر سریال خاتون تبدیل می‌شود به یک زن که فقط گریه کردن را بلد است، دیگر هیچ نشانی از آن زن قوی و با اراده سابق نیست. وقتی در شرایط مرگ و زندگی هم قرار می‌گیرد تنها کاری که می کند این است که این بار شوهر سابق و شوهر کنونی هر دو مراقب او هستند و فقط به او دستور می دهند که پشت یک ستون پنهان شود و از آنجا تکان نخورد، او هم تنها کاری که می کند این است که از آنجا به گریه و شیون می‌پردازد!
حتی ظرفیت شخصیتی و مهارت خوبی که از ابتدا سریال برای او ساخته شده که خاتون تیرانداز قهاری است را خود فیلمنامه نویس از یاد برده است، والا حتما باید از این تیرانداز بودن خاتون در صحنه درگیری مفصل قسمت آخر بهره می‌بردند.
خاتون که قرار بود آن زن خاص، مقاوم و تسلیم ناپذیر باشد، در قسمت آخر تبدیل شده به همان زنی که بهتر است یک گوشه ای پنهان شود و مردان به او بگویند چه کند و چه نکند و او هم مطیع ، سربه زیر است! متاسفانه پیامی که فقط و فقط انفعال و سر فرود آوردن در برابر نیروی اشغالگر قویتر را برای مخاطب به همراه دارد.
این چه منطقی است که سریالی با این همه زحمت ساخته شود تا در نهایت پیامی غیر از تسلیم و انفعال برای دختران این سرزمین نداشته باشد. حیف از این فرصتی که به هدر رفت!                            ",https://www.asriran.com/003V7a
834622,۱۴۰۱/۰۱/۲۲,اجتماعی ,از مصرف قارچ‌های خودرو پرهیز شود,بر اساس آمار به دست آمده از دانشگاه‌های علوم پزشکی کشور، در سال ۱۳۹۶ با یک هزار و ۵۴۰ مورد مراجعه به بیمارستان در اثر مسمومیت با قارچ های خودرو و سمی روبه رو بوده‌ایم.,"مدیر اداره نظارت بر دارو و مخدر معاونت غذا و داروی دانشگاه علوم پزشکی شهرکرد گفت: با شروع فصل بهار با موجی از مسمومیت‌های ناشی از مصرف قارچ‌های خودرو روبرو هستیم از همین رو توصیه می‌شود از مصرف این قارچ‌ها به طور جدی پرهیز شود.
به گزارش ایرنا، حمیده رضوی با اعلام این مطلب افزود: بر اساس آمار به دست آمده از دانشگاه‌های علوم پزشکی کشور، در سال ۱۳۹۶ با یک هزار و ۵۴۰ مورد مراجعه به بیمارستان در اثر مسمومیت با قارچ های خودرو و سمی روبه رو بوده‌ایم.
وی اضافه کرد: این آمار از سال ۱۳۹۷ تا ۱۳۹۹ به ترتیب بالغ بر یک هزار و ۷۲۶ نفر، ۳۶۵ نفر، ۷۲۲ نفر و در نیمه نخست سال ۱۴۰۰ تعداد ۸۲۸ مورد مراجعه به بیمارستان در اثر مسمومیت با قارچ‌های خودرو و سمی ثبت شده است که نشان دهنده تعداد بالای قربانیان و شایع بودن این مسمومیت در کشور است.
مدیر اداره نظارت بر دارو و مخدر معاونت غذا و داروی دانشگاه علوم پزشکی شهرکرد با بیان اینکه مصرف خوراکی قارچ‌های خودرو و سمی منجر به فوت، نارسایی کبد و بستری شدن بسیاری از افراد شده است گفت: بیشترین مسمومیت در سال ۱۳۹۹ مربوط به شهرهای استان بجنورد، تهران، شهرکرد، گلستان و آذربایجان غربی (ارومیه) و بیشترین مسمومیت در نیمه نخست سال ۱۴۰۰ مربوط به شهرهای بجنورد تهران، شهرکرد، لرستان و گلستان بوده است.
به گفته رضوی، در پنج سال اخیر در مجموع پنج هزار و ۱۷۵ مورد مسمومیت ناشی از مصرف قارچ های خودرو در هموطنانی که در مناطق غربی، کوهستانی و یا مرطوب کشور زندگی می کنند بروز نموده است.
وی یادآور شد: این موارد با آموزش عمومی، اطلاع‌رسانی و ارائه هشدار به موقع قابل پیشگیری است.                           ",https://www.asriran.com/003V7e
834615,۱۴۰۱/۰۱/۲۲,اقتصادی,ثروتمندترین زنان کارآفرین خودساخته جهان در سال 2022 (+عکس),جالب آنکه در این رده بندی چینی ها بازهم بیشترین قسمت را به خود اختصاص داده اند...,"عصر ایران - موسسه پژوهشی هورون (Hurun Research Institute) به تازگی فهرست جهانی زنان کارآفرین خودساخته 2022 را منتشر کرده که زنان کارآفرین خودساخته با ثروت میلیارد دلاری را رتبه بندی کرده است.
این موسسه پژوهشی 124 زن کارآفرین خودساخته میلیاردر از 16 کشور در سراسر جهان را با میانگین سنی 59 سال و مجموع ثروت 370 میلیارد دلار فهرست کرده است.
زنان کارآفرین خودساخته 5 درصد از میلیاردهای خودساخته جهان را تشکیل داده و 3 درصد از کل ثروت میلیاردهای خودساخته را در اختیار دارند. این بانوان هر کدام شرکت های مختلفی را در اختیار دارند که فرصت های شغلی زیادی را در اختیار کارمندان خود قرار داده اند.
در ادامه نگاهی به 10 میلیاردر برتر در این فهرست خواهیم داشت.

ژائو ین - ثروت: 7.6 میلیارد دلار (ثروت برابر) - چین - حوزه فعالیت: گروه سرمایه گذاری


فالگونی نایر - ثروت: 7.6 میلیارد دلار (ثروت برابر) - هند - حوزه فعالیت: محصولات آرایشی و زیبایی


ژو کونفِی - ثروت: 7.8 میلیارد دلار - چین - حوزه فعالیت: فناوری


چنگ شوئی - ثروت: 7.9 میلیارد دلار - چین (تصویری از خانم شوئی در دسترس نبود) - حوزه فعالیت: صنایع غذایی


دنیس کوتس - ثروت: 8.2 میلیارد دلار - بریتانیا - حوزه فعالیت: سایت شرط بندی


دایان هندریکس - ثروت: 9 میلیارد دلار - آمریکا - حوزه فعالیت: مواد ساخت و ساز


چن لیهوا - ثروت: 9.2 میلیارد دلار - چین - حوزه فعالیت:  گروه سرمایه گذاری


ژونگ ویجوان - ثروت: 10 میلیارد دلار - چین - حوزه فعالیت: داروسازی


وانگ لیچون - ثروت: 11 میلیارد دلار - چین - حوزه فعالیت: محصولات الکترونیک


فن هونگوی - ثروت: 13 میلیارد دلار - چین - حوزه فعالیت: محصولات شیمیایی


وو یاجون - ثروت: 17 میلیارد دلار - چین - حوزه فعالیت: سرمایه گذاری و املاک و مستغلات                           ",https://www.asriran.com/003V7X
834621,۱۴۰۱/۰۱/۲۲,بین الملل,حمله به کنسولگری ایران در هرات/ سخنگوی وزارت خارجه: افغانستان امنیت سفارت ایران را تامین کند,در ادامه واکنش ها به ادعای آزار و اذیت مهاجرین افغان در ایران امروز عده ای در هرات به سرکنسولگری ایران حمله کردند و علاوه بر آتش زدن لاستیک در مقابل سرکنسول گری، دوربین های امنیتی را شکستند.,"امروز عده ای در هرات به سرکنسولگری ایران حمله کردند و دوربین های امنیتی را شکستند.
به گزارش صداوسیما، در ادامه واکنش ها به ادعای آزار و اذیت مهاجرین افغان در ایران امروز عده ای در هرات به سرکنسولگری ایران حمله کردند و علاوه بر آتش زدن لاستیک در مقابل سرکنسول گری، دوربین های امنیتی را شکستند.
حمله کنندگان موفق به ورود به سرکنسولگری نشدند.
  

    کد ویدیو  دانلود    فیلم اصلی          
خطیب‌زاده نسبت به طراحی‌های توطئه‌گران و بدخواهان ایران و افغانستان هشدار داد
سخنگوی وزارت امور خارجه با اشاره به پیوندهای عمیق تاریخی و چند لایه دو ملت ایران و افغانستان و چند دهه میزبانی محترمانه دولت و ملت ایران از مردم این کشور، نسبت به طراحی‌های توطئه‌گران و بدخواهان دو کشور هشدار داد.
به گزارش ایرنا، سعید خطیب‌زاده روز دوشنبه در خصوص تجمع‌ها در مقابل سفارت جمهوری اسلامی ایران در کابل و سرکنسولگری کشورمان در هرات و سنگ پرانی های پراکنده‌ای که انجام شده، با یاد آوری مسئولیت قطعی هیات حاکمه سرپرستی افغانستان در حفظ و صیانت از امنیت اماکن دیپلماتیک، تأکید کرد: امنیت کامل سفارت و نمایندگی‌های جمهوری اسلامی ایران در هرات و دیگر شهرهای افغانستان باید به طور کامل تأمین و تضمین های لازم برای فعالیت امن این نمایندگی‌ها ارائه شود.
سخنگوی وزارت امور خارجه با اشاره به پیوندهای عمیق تاریخی و چند لایه دو ملت ایران و افغانستان و چند دهه میزبانی محترمانه دولت و ملت ایران از مردم افغانستان، نسبت به طراحی‌های توطئه‌گران و بدخواهان دو کشور ایران و افغانستان هشدار داد.
خطیب زاده خاطرنشان کرد: متاسفانه برخی کلیپ‌ها و اظهار نظرها با هدف ایران یا افغانستان هراسی در حال انتشار است که تحریک عواطف مردم دو کشور را هدف قرار داده و هوشیاری بیش از پیش مردم و مسئولان دو کشور را می طلبد.
سخنگوی وزارت امور خارجه عنوان کرد: با سفیر و مسئولان نمایندگی‌های جمهوری اسلامی ایران در افغانستان در تماس مستمر هستیم.
                            ",https://www.asriran.com/003V7d
834619,۱۴۰۱/۰۱/۲۲,اقتصادی,مدیرعامل صندوق بازنشستگی کشوری: از شفاف‌سازی می‌ترسم (فیلم),تا زمانی که مکانیسم روشن و دقیق برای شفاف‌سازی حقوق مدیران و جلوگیری از برداشت‌های بی‌رویه به انحای مختلف، وجود نداشته باشد، نجومی‌بگیران همچنان نجومی‌بگیر باقی خواهند ماند.,"کد ویدیو  دانلود    فیلم اصلی          
محمد اسکندری، مدیرعامل صندوق بازنشستگی کشوری گفت: از ۱۸۷ شرکت صندوق بازنشستگی، ۱۵۳ شرکت زیان‌ده هستند، این در حالی است که به مدیران اغلب شرکت‌ها حقوق‌های بالای ۵۰ میلیون تومان پرداخت می‌شود. مدیرعامل صندوق بازنشستگی کشوری بیان کرد: دوست دارم درمورد نجومی‌بگیران شفاف‌سازی کنم، اما می‌ترسم! /صداوسیما                           ",https://www.asriran.com/003V7b
834620,۱۴۰۱/۰۱/۲۲,اجتماعی ,سازمان حفاظت محیط‌ زیست: ۶۰ درصد پست‌های سازمان محیط‌ زیست خالی است/ استخدام ۳۰۰ نیروی جدید,جذب ۳۰۰ نیرو برای سال جاری از برنامه‌های سازمان حفاظت محیط‌زیست است که تلاش خواهیم کرد با رایزنی‌های صورت گرفته این تعداد افزایش یابد و شاهد حضور نیروهای جوان و متخصص در سازمان حفاظت محیط‌زیست باشیم و در موعد مقرر آگهی جذب نیرو از طریق سامانه سازمان به اطلاع عموم خواهد رسید.,"رییس مرکز توسعه منابع انسانی و پشتیبانی سازمان حفاظت محیط‌زیست با بیان اینکه حدود ۶۰ درصد ردیف‌های پستی سازمان بویژه در استان‌ها خالیست، گفت: در سال جاری مجوز استخدام ۳۰۰ نیروی جدید اجرایی می‌شود.
به گزارش ایرنا، سیدمهدی حسینی افزود: سازمان حفاظت محیط زیست تقریبا جوان با شرح وظایف گسترده و موضوعات متنوع است و برای اجرای وظایف تعریف‌ شده‌ که بر اساس قانون در اختیار آن گذاشته‌ شده است، به نیروی انسانی متخصص نیاز دارد تا بتواند اهداف محیط زیستی را دنبال و به نتایج مدنظر برساند. سازمان در سند مربوط به نیروی انسانی خود ۱۳ و ۶۱۱ ردیف پستی دارد و در حال حاضر نزدیک ۶۰ درصد از ردیف‌های پستی سازمان به‌ویژه در استان‌ها خالی است.
وی همچنین درباره جذب نیرو در سازمان حفاظت محیط‌زیست و اقدامات صورت گرفته گفت: جذب ۳۰۰ نیرو برای سال جاری از برنامه‌های سازمان حفاظت محیط‌زیست است که تلاش خواهیم کرد با رایزنی‌های صورت گرفته این تعداد افزایش یابد و شاهد حضور نیروهای جوان و متخصص در سازمان حفاظت محیط‌زیست باشیم و در موعد مقرر آگهی جذب نیرو از طریق سامانه سازمان به اطلاع عموم خواهد رسید.
حسینی با بیان اینکه برای تامین کمبود نیروی انسانی متخصص نیاز به استخدام و بکارگیری نیروی انسانی در چارچوب مولفه‌ها و ضوابط تعریف‌شده داریم، تصریح کرد: از سال۱۳۹۶ تاکنون پیگیر مجوز استخدام نیرو بوده‌ایم که در همان سال تعداد ۵۰۰ سهمیه (۲۰۰ سهمیه کارشناسی و ۳۰۰ سهمیه محیط‌بانی ) اخذ شد و با توجه‌ به‌ این‌که سازمان حفاظت محیط‌زیست به نیروی انسانی متخصص بیشتر از اعداد یادشده نیاز دارد دوباره با سازمان اداری و استخدامی کشور شرایط سازمان را به لحاظ کمبود نیروی انسانی تشریح شد.
مجوز استخدام ۳۰۰ نفر تا ۱۰ سال انجام می‌شود
رییس مرکز توسعه منابع انسانی و پشتیبانی سازمان حفاظت محیط‌زیست ادامه داد: در سال ۱۳۹۸، ۳۵۰ سهمیه (۳۰۰ سهمیه محیط‌بانی و ۵۰ کارشناسی ) به سازمان اختصاص یافت و این مهم اجرایی شد. نظر به توافقات سازمان حفاظت محیط‌زیست و سازمان اداری و استخدامی کشور باید هرسال طی روند تعریف‌شده و منظم نیروی انسانی جذب کند تا جایگزین نیروهای بازنشسته و پست‌های خالی شود و طبق توافقات به‌عمل‌آمده مقرر شد سالانه مجوز استخدام ۳۰۰ نفر که شامل ۲۵۰ محیط بهابرگ و۵۰ نفر کارشناس است به مدت ۱۰ سال انجام شود.
وی درباره اقدامات صورت گرفته در خصوص جذب ایثارگران در سازمان حفاظت محیط‌زیست گفت: در سال ۱۳۹۹ با توجه به تکلیف دولت به جذب ایثارگران در برنامه ششم توسعه (فرزند شهید و فرزند جانباز بالای ۷۰ درصد ) ۸۰۰ سهمیه به سازمان تخصیص یافت که مراحل جذب افراد در دست پیگیری است.
رییس مرکز توسعه منابع انسانی و پشتیبانی سازمان حفاظت محیط‌زیست خاطرنشان کرد: همچنین اخذ همه مجوزهای استخدامی طبق قانون حداقل ۲۵ درصد از سهمیه به ایثارگران (فرزند شهید ، جانباز ، همسر و فرزند جانباز ۲۵ درصد و بالاتر ، برادر شهید و خواهر شهید ، همسر شهید و ..) و پنج درصد به سایر ایثارگران ( فرزند جانباز زیر ۲۵ درصد و رزمندگان دارای حداقل ۶ ماه حضور داوطلبانه و همسر و فرزندان آنان،) برای جذب محیط‌بان و کارشناسان تخصیص می‌یابد که در قالب آزمون استخدامی و فضای رقابتی بین ایثارگران انجام می‌شود.
حسینی تاکید کرد: برای تبدیل وضعیت نیروهایی که شرایط ایثارگری را داشتند، طبق آیین‌نامه‌ای که اخیرا برای ایثارگران تنظیم و ابلاغ شد بخشی از کارکنان که به‌صورت قرارداد کارمعین، کارگری و یا شرکتی با سازمان همکاری داشتند بعد از تامین اعتبار تطبیق شرایط با پست‌های سازمانی انجام تبدیل وضعیت شدند.
رییس مرکز توسعه منابع انسانی و پشتیبانی سازمان حفاظت محیط‌زیست درباره پرداخت دستمزد به کارکنان متناسب با اقداماتی که انجام می‌دهند، گفت: سازمان حفاظت محیط‌زیست طی سال‌های اخیر به جدیت پیگیر اخذ مجوز افزایش حقوق کارکنان بوده است که تاکنون اقداماتی انجام شده است اما درخواست ما از دولت و سازمان برنامه بودجه و سازمان اداری و استخدامی کشور افزایش امتیاز فوق‌العاده تا سقف ۵۰ درصد است البته سازمان اداری و استخدامی کشور اخیرا پیگیر رفع تبعیض بین کارکنان دولت است که امید است این امر در دولت مردمی محقق شود.                           ",https://www.asriran.com/003V7c
834614,۱۴۰۱/۰۱/۲۲,اقتصادی,5 برند برتر گوشی هوشمند در سال 2021 معرفی شدند (+عکس),به دلیل افزایش محبوبیت آموزش، کار و سرگرمی از راه دور به واسطه همه‌گیری بیماری کووید-19، تقاضا برای گوشی های هوشمند میان رده و بالا رده در جهان افزایش داشت.,"عصر ایران - بنابر جدیدترین پژوهش خدمات نظارت بر بازار کانترپوینت (Counterpoint’s Market Monitor Service)، درآمد بازار جهانی گوشی هوشمند در سال 2021 از 448 میلیارد دلار عبور کرده است. حتی با وجود تداوم کمبود قطعات و محدودیت های ناشی از بیماری کووید-19 و تاثیر این شرایط بر زنجیره های تامین در سراسر جهان، رشد 7 درصدی سالانه و 20 درصدی فصلی درآمد بازار گوشی هوشمند در سال 2021 ثبت شده است.
میانگین قیمت فروش گوشی هوشمند با رشد 12 درصدی بر مبنای سالانه به 322 دلار رسید که عمدتا به دلیل سهم بیشتر گوشی های هوشمند 5جی بود و همچنین شرکت اپل عرضه موفقیت آمیز آیفون 13 را تجربه کرد.
مدل های 5جی بیشتری در سال 2021 روانه بازار شدند و شرکت هایی مانند شیائومی، ویوو، اوپو و ریلمی بر تامین تقاضای بیشتر برای گوشی های هوشمند 5جی در بازارهای نوظهور مانند هند، جنوب شرق آسیا، آمریکای لاتین و شرق اروپا متمرکز بودند. از این رو، گوشی های هوشمند 5جی بیش از 40 درصد از عرضه جهانی گوشی هوشمند در سال 2021 را به خود اختصاص دادند که در مقام مقایسه در سال 2020 برابر با 18 درصد بود.
همچنین، به دلیل افزایش محبوبیت آموزش، کار و سرگرمی از راه دور به واسطه همه‌گیری بیماری کووید-19، تقاضا برای گوشی های هوشمند میان رده و بالا رده در جهان افزایش داشت. کمبود جهانی قطعات گوشی هوشمند، تولیدکنندگان مطرح را به افزایش قیمت خرده فروشی برخی از گوشی های هوشمند پایین و میان رده خود وادار کرد.
در ادامه پنج برند برتر گوشی هوشمند از نظر درآمد بازار در سال 2021 معرفی شده اند.  
اپل

درآمد آیفون اپل با 35 درصد افزایش بر مبنای سالانه به 196 میلیارد دلار در سال 2021 رسید. این برند سهمی 44 درصدی از کل درآمد جهانی گوشی هوشمند در سال 2021 را به خود اختصاص داد. تقاضای بالا برای مدل های 5جی آیفون 12 و 13 به اپل در ثبت رشد 14 درصدی میانگین قیمت فروش کلی خود کمک کرد که به 825 دلار در سال 2021 رسید. همچنین، این برند در افزایش سهم بازار خود در بازارهای نوظهور کلیدی مانند هند، تایلند، ویتنام و برزیل موفق عمل کرد.
سامسونگ

درآمد سامسونگ از بخش گوشی های هوشمند بر مبنای سالانه رشد 11 درصدی را تجربه کرد و به 72 میلیارد دلار در سال 2021 رسید که در مقام مقایسه برابر با 64 میلیارد دلار در سال 2020 بود. میانگین قیمت فروش محصولات این شرکت نیز با رشد 5 درصدی به 263 دلار در سال 2021 رسید. سامسونگ با عرضه سری جدید پرچمدار گلکسی اس در افزایش سهم بازار جهانی خود در بخش های میان رده و بالا رده و افزایش سهم گوشی های هوشمند 5جی موفق بود. سامسونگ در سال 2021 مدل های تاشو گلکسی زد فولد3 5جی و زد فیلیپ3 را نیز عرضه کرد و در مقایسه با سال 2020 شاهد عرضه سه برابری دستگاه های تاشو خود در سال 2021 بود.
شیائومی

درآمد شیائومی از بازار گوشی های هوشمند افزایش 49 درصدی را بر مبنای سالانه تجربه کرد و به 36 میلیارد دلار در سال 2021 رسید. در مقام مقایسه این رقم برابر با 24 میلیارد دلار در سال 2020 بود. در هند، بزرگ‌ترین بازار برند شیائومی، فروش گوشی های هوشمند این برند با قیمت 250 دلار و بیشتر رشد 39 درصدی بر مبنای سالانه داشت و بیش از 14 درصد از بازار شیائومی در هند را به خود اختصاص داد که در مقام مقایسه برابر با 8 درصد در سال 2020 بود.
اوپو

اوپو افزایش 47 درصدی درآمد سالانه خود و رسیدن آن به 37 میلیارد دلار در سال 2021 را شاهد بود. میانگین قیمت فروش محصولات این شرکت بر مبنای سالانه 15 درصد رشد داشت و به 259 دلار رسید. گوشی های هوشمند 5جی سهمی بیش از 50 درصدی از محصولات عرضه شده اوپو در سال 2021 را داشتند که در مقام مقایسه برابر با 28 درصد در سال 2020 بود. این برند حضور خود در بازارهای بالغی مانند چین، ژاپن و بخش هایی از اروپا را گسترش داد که درآمد و میانگین قیمت فروش بیشتر را برای آن به همراه داشت.
ویوو

درآمد برند ویوو از بخش گوشی های هوشمند افزایش 43 درصدی را بر مبنای سالانه تجربه کرد و به 34 میلیارد دلار در سال 2021 رسید. میانگین قیمت فروش محصولات این شرکت افزایش 19 درصدی داشت و به 259 دلار در سال 2021 رسید. این برند از نظر درآمد و عرضه در جایگاه پنجمین فروشنده بزرگ گوشی هوشمند قرار گرفت. گوشی پرچمدار اکس60 و محصولات سری اس نقش مهمی در عملکرد درآمدی ویوو داشتند.                           ",https://www.asriran.com/003V7W
834617,۱۴۰۱/۰۱/۲۲,فرهنگی/هنری,انتشار صدای خواننده ممنوع الکار در صفحه رسمی رئیسی (فیلم),بهمن بابازاده، خبرنگار موسیقی نوشت که ‌صفحه رسمی سید ابراهیم ‎رئیسی، رئیس جمهور با انتشار اذان ‎مهدی یراحی روی ویدیویِ بازدید وی از یک شیرخوارگاه، به روز شده است./کانال روزنامه مستقل,کد ویدیو  دانلود    فیلم اصلی                                     ,https://www.asriran.com/003V7Z
834616,۱۴۰۱/۰۱/۲۲,بین الملل,چه کسانی به حج می‌روند؟,نماینده ولی فقیه در امور حج و زیارت همچنین از همگان درخواست کرد تلاش کنند بهترین خدمات را برای زائران ایرانی که به حج مشرف می‌شوند، ارائه کنند.,"به دنبال موافقت عربستان با برگزاری عمومی حج تمتع و حضور بیش از یک میلیون زائر، معاون سازمان حج و زیارت اولویت سفر حج را با افرادی دانست که در گذشته برای حج ۱۳۹۹ ثبت‌نام کرده‌ و هزینه آن را پرداخته‌اند.
به گزارش ایسنا به نقل از پایگاه اطلاع‌رسانی حج، اکبر رضایی ـ معاون حج و عمره در سازمان حج و زیارت ـ‌ درباره ملاک اعزام زائران به حج ۱۴۰۱، گفت: از میان بیش از ۷۴ هزار زائری که در سال ۹۹ ثبت‌نام و هزینه سفر خود را واریز کرده‌اند، اولویت با آن‌هایی است ثبت‌نام خود را کامل کرده باشند.
او اظهار کرد: طبق اخبار و اطلاعات دریافتی، از سهمیه یک میلیون نفری که برای حج آینده تعیین شده است، ۱۵۰ هزار نفر از داخل و ۸۵۰ هزار نفر از خارج عربستان در مناسک حج تمتع حضور خواهند داشت.
سیدصادق حسینی ـ‌ رییس سازمان حج و زیارت ـ نیز سه شرط پذیرش حجاج را زیر ۶۵ سال بودن، واکسیناسیون با واکسن‌های مجاز اعلام‌شده از سوی عربستان و گواهی آزمایش منفی کرونا اعلام کرد.
او افزود: درحال پی‌گیری هستیم تا دعوتنامه حج را هرچه زودتر دریافت کنیم تا وضعیت حج آینده و سهمیه حجاج ایرانی برای ادای مناسک حج روشن و یادداشت تفاهم فی‌مابین هم امضاء ‌شود.
اعتراض به شرط سنی حج و سهمیه‌بندی عربستان
حجت‌الاسلام‌ و المسلمین عبدالفتاح نواب ـ‌ نماینده ولی فقیه در امور حج و زیارت ـ نیز با بیان این‌که خداوند شرط استطاعت برای حج را توانایی جسمی و مالی قرار داده است، اعلام شرط سنی از سوی عربستان برای ادای واجب الهی را تعجب‌برانگیز دانست و بیان کرد: با این شرط، افراد سالم زیادی از انجام حج امسال محروم می‌شوند.
او گفت: اختصاص سهمیه ۱۵۰ هزار نفری برای زائران داخل عربستان و ۸۵۰ هزار نفر برای بیش از یک میلیارد مسلمان جهان با منطق هر هزار نفر یک نفر سازگاری ندارد.
نماینده ولی فقیه در امور حج و زیارت همچنین از همگان درخواست کرد تلاش کنند بهترین خدمات را برای زائران ایرانی که به حج مشرف می‌شوند، ارائه کنند.                           ",https://www.asriran.com/003V7Y
834613,۱۴۰۱/۰۱/۲۲,اقتصادی,موافقت عمان با انجام پروازهای یک شرکت ایرانی به فرودگاه مسقط,رسانه عمانی به روزهایی که قرار است پروازهای این شرکت ایرانی از مقصد شیراز به فرودگاه بین‌المللی مسقط انجام شود اشاره‌ای نکرده است.,"سازمان هواپیمایی عمان با درخواست یک شرکت ایرانی برای انجام پرواز به فرودگاه بین المللی مسقط موافقت کرد.
به گزارش ایرنا، پایگاه خبری «أثیر» عمان نوشت: سازمان هواپیمایی این کشور امروز (دوشنبه) با درخواست شرکت هواپیمایی «پارس ایر» (Pars Air) برای انجام دو پرواز هفتگی از شیراز به مقصد فرودگاه بین المللی مسقط موافقت کرد.
این رسانه عمانی به روزهایی که قرار است پروازهای این شرکت ایرانی از مقصد شیراز به فرودگاه بین‌المللی مسقط انجام شود اشاره‌ای نکرده است.
بر اساس این گزارش، پروازهای شرکت یاد شده قرار است از چهارم «مه» (۱۴ اردیبهشت) ۲ روز در هفته آغاز شود.
هواپیمایی پارس یا «پارس ایر» یک شرکت هواپیمایی خصوصی ایرانی است که در سال ۱۳۹۴ تأسیس شد و فعالیت خود را در سال ۱۳۹۹ به مرکزیت شیراز آغاز کرد. پارس ایر تنها ایرلاین ایرانی است که از هواپیمای بمباردیه CRJ-۲۰۰ استفاده می‌کند. تمامی این هواپیماها ساخت سال ۲۰۰۰ و ۲۰۰۱ میلادی هستند.
هواپیمایی پارس در کنار هواپیمایی «سپهران» و «فلای پرشیا» یکی از سه شرکت هواپیمایی ایران با مرکزیت شیراز است.                           ",https://www.asriran.com/003V7V
834611,۱۴۰۱/۰۱/۲۲,ورزشی,لواندوفسکی راهی بارسلونا می شود,نزدیکان لواندوفسکی اعلام کرده اند که او با باشگاه بارسلونا در ارتباط بوده است و توافقات لازم در این باره صورت گرفته است.,"بر اساس اعلام سایت TVP SPORT، روبرت لواندوفسکی با سران بارسلونا برای حضور در این تیم به توافق رسیده است.
به گزارش فارس، سایت TVP SPORT در خبری داغ مدعی شده است که روبرت لواندوفسکی در آستانه توافق با باشگاه بارسلونا قرار دارد و در این باره تصمیم خود را به باشگاه بایرن مونیخ اطلاع داده است.
در هفته های اخیر صحبت های زیادی درباره آینده روبرت لواندوفسکی مطرح شده و قرارداد این مهاجم با بایرن در تاریخ 30 ژوئن 2023 به پایان می رسد.
بر اساس اعلام این رسانه، باشگاه بایرن تمایلی برای آغاز مذاکرات جدید از خود نشان نداده و مهاجم لهستانی از این موضوع ناامید شده است.
لوا تاکنون در 369 بازی برای بایرن انجام داده و 340 گل زده است.
نزدیکان لواندوفسکی اعلام کرده اند که او با باشگاه بارسلونا در ارتباط بوده است و توافقات لازم در این باره صورت گرفته است.
لواندوفسکی هم تصمیم خود را به اولیور کان اطلاع داده است.
در صورت انتقال لواندوفسکی به بارسلونا او اولین لهستانی تاریخ این باشگاه در بخش فوتبال خواهد بود.                           ",https://www.asriran.com/003V7T
834610,۱۴۰۱/۰۱/۲۲,اقتصادی,قیمت رب گوجه ۵ هزار تومان کاهش یافت,:اینکه گفته می شود هر کیلوگرم گوجه فرنگی برای تهیه رب کمتر از هزار تومان خریداری می‌شود، مربوط به سال 97 است و اکنون قیمت هرکیوگرم گوجه حدود 3250 تومان است. برای تولید هر قوطی 800 گرمی رب 5.5 تا 6 کیلوگرم با توجه به کیفیت، گوجه فرنگی مورد نیاز است یعنی فقط حدود 19500 تومان قیمت ماده اولیه آن است.,"رئیس کمیته صادرکنندگان سندیکای صنایع کنسرو ایران گفت: قیمت رب گوجه فرنگی با درج قیمت تولید کننده و مصرف کننده بر روی کالا حدود ۵ هزار تومان کاهش یافت و از ۴۰ تا ۴۱ هزار تومان به ۳۵ تا ۳۶ هزار تومان رسید.
سید مظفر عبدالله رئیس کمیته صادر کنندگان سندیکای صنایع کنسرو ایران در گفتگو با تسنیم اظهار داشت: اعداد و ارقامی که گاهی اوقات درباره میزان سود تولید کنندگان رب گوجه فرنگی در کشور مطرح می شود که حتی توسط معاون وزیر جهاد کشاورزی و مدیرعامل سازمان تعاون روستایی درباره مواد اولیه تولید و قیمت تمام شده این محصول طرح شده است، دقیق نیست.
وی با بیان اینکه 80 درصد قیمت تمام شده رب خود گوجه فرنگی است افزود:اینکه گفته می شود هر کیلوگرم گوجه فرنگی برای تهیه رب کمتر از هزار تومان خریداری می‌شود، مربوط به سال 97 است و اکنون قیمت هرکیوگرم گوجه حدود 3250 تومان است. برای تولید هر قوطی 800 گرمی رب 5.5 تا 6 کیلوگرم با توجه به کیفیت، گوجه فرنگی مورد نیاز است یعنی فقط حدود 19500 تومان قیمت ماده اولیه آن است.
رئیس کمیته صادر کنندگان سندیکای صنایع کنسرو ایران ادامه داد: علاوه بر قیمت گوجه هزینه های دیگری مانند دستمزد کارگری، قیمت قوطی و هزینه های مستقیم و غیر مستقیم سربار تولید به این نرخ ها اضافه می‌شود؛ با هماهنگی سازمان حمایت قیمت تمام شده هر قوطی رب در کارخانه 25 هزار تومان است که به این قیمت 20 درصد نیز برای هزینه پخش و فروش و 9 درصد برای مالیات بر ارزش افزوده در نظر گرفته شده است و 35 تا 36 هزار تومان به دست مصرف کننده می رسد.
وی تصریح کرد: قیمت رب گوجه فرنگی در حالی در بازار تا 41 هزار تومان نیز به فروش می رسید که با اقدام وزیر صنعت برای درج نرخ تولید کننده در کنار نرخ مصرف کننده روی کالا قیمت کالا به 35 تا 36 هزار تومان کاهش یافت.
عبدالله گفت: تولید کنندگان نیز به دنبال آن هستند که محصول با قیمت پایین تری به دست مصرف کننده برسد زیرا قدرت خرید مردم نیز حفظ می شود البته تولید کننده تا حدی می تواند قیمت محصولات خود را کاهش دهد که هزینه های تولید را پوشش دهد.                           ",https://www.asriran.com/003V7S
834609,۱۴۰۱/۰۱/۲۲,اجتماعی ,وزیر ارتباطات: ۷۰ درصد شبکه ملی اطلاعات امسال اجرا می‌شود,عیسی زارع‌پور: عملیاتی کردن پنج میلیون پورت پرسرعت در نقاط مختلف یکی دیگر از هدف‌گذاری های وزارت ارتباطات است.,"وزیر ارتباطات و فناوری اطلاعات با بیان اجرایی شدن ۷۰ درصد شبکه ملی اطلاعات در سال جاری درباره ماهواره‌های در دست پرتاب، گفت: ایران به زودی به یکی از صادرکنندگان خدمات فضایی منطقه و کشورهای اسلامی تبدیل می‌شود.
به گزارش ایرنا، عیسی زارع‌پور روز دوشنبه در حاشیه حضور در نشست کمیسیون صنایع و معادن مجلس در جمع خبرنگاران، گفت: در جلسه امروز گزارشی از اقدامات انجام شده در محورهای مختلف در هفت ماه گذشته و برنامه‌های وزارت ارتباطات و فناوری اطلاعات در سال ۱۴۰۱ ارائه شد.
وزیر ارتباطات و فناوری اطلاعات اجرای فازهای مختلف شبکه ملی اطلاعات را یکی از اصلی‌ترین برنامه‌های وزارتخانه متبوع خواند و ادامه داد: براساس هدف‌گذاری های انجام گرفته مقرر شد حدود ۷۰ درصد شبکه ملی اطلاعات امسال اجرایی شود.
زارع‌پور از در دست انجام بودن طرح راهبردی فیبر نوری منازل و کسب و کارها خبر داد که می‌تواند سرعت دسترسی مردم به اینترنت و شبکه را چند برابر کند و در این باره اظهار داشت: عملیاتی کردن پنج میلیون پورت پرسرعت در نقاط مختلف یکی دیگر از هدف‌گذاری های وزارت ارتباطات است.
وی با توضیح اقدامات وزارت ارتباطات و فناوری اطلاعات در توسعه حوزه فضایی، بیان کرد: امسال تثبیت تزریق ماهواره به لایه لئو(مدارهای حدود ۵۰۰ کیلومتری) انجام می‌شود.
این عضو کابینه سیزدهم با بیان اینکه ماهواره‌های متعددی در دست پرتاب داریم، ادامه داد: جمهوری اسلامی ایران باید به زودی به یکی از صادرکنندگان خدمات فضایی منطقه و کشورهای اسلامی تبدیل شود، چون ما جزو ۱۰ کشوری هستیم که هم توان ساخت ماهواره بومی را داریم و هم پرتاب آن با پرتابگر بومی انجام می‌شود.
وزیر ارتباطات و فناوری اطلاعات درباره برنامه‌های وزارت ارتباطات و فناوری اطلاعات در حوزه اقتصاد دیجیتال، خاطرنشان کرد: تلاش می‌کنیم در سال جاری یک واحد درصد به سهم اقتصاد دیجیتال از کل تولید ناخالص ملی افزوده شود؛ کارگروه ویژه اقتصاد دیجیتال در دولت محوریت تحقق این مهم را برعهده دارد.                           ",https://www.asriran.com/003V7R
834608,۱۴۰۱/۰۱/۲۲,بین الملل,پیش بینی تورم انگلیس: ۷.۲۵ درصد,بانک مرکزی انگلیس پیش بینی کرده است که نرخ تورم در ماه آینده میلادی به ۷.۲۵ درصد برسد.,"نتایج تازه‌ترین تحقیقات صورت گرفته نشان می‌دهد که اقتصاد انگلیس در ماه گذشته میلادی با فاصله قابل‌توجهی از حدی که انتظار می‌رفت، افت کرده و عملا رشدی را تجربه نکرده است.
به گزارش ایرنا، دفتر آمار ملی انگلیس روز دوشنبه گزارش داد که اقتصاد انگلیس در ماه فوریه (بهمن/اسفند) ۰.۱ درصد رشد داشته که در قیاس با ماه قبل از آن ۰.۷ درصد افت نشان می‌دهد. بر اساس گزارش این نهاد انگلیسی، کاهش تولید خودرو به رغم ازسرگیری مسافرت‌های هوایی، بیشترین سهم را در رشد منفی اقتصاد انگلیس داشته است.
اقتصاددانان انتظار داشتند که تولید ناخالص داخلی انگلیس در ماه فوریه، به دنبال لغو محدودیت های کرونایی در این کشور، دستکم ۰.۳ درصد رشد کند.
ریشی سوناک وزیر دارایی انگلیس اذعان داشت که «تهاجم روسیه به اوکراین باعث ایجاد بی اعتمادی در اقتصاد بریتانیا شده است» وی با این حال ادعا کرد که لندن به سیاست اعمال فشار علیه پوتین ادامه می‌دهد.
بر اساس دفتر آمار ملی انگلیس تولید تجهیزات حمل‌ونقل در ماه فوریه ۵.۴ درصد کاهش یافته و به دنبال آن تولید محصولات کامپیوتری و الکترونیکی افت کرده است. راندمان بخش ساخت و ساز نیز در این مدت کاهش یافته اما سرعت آن به نسبت صنایع تولیدی کمتر بوده است.
صاحبان مشاغل هشدار داده‌اند که با افزایش تورم در ماه‌های آینده اقتصاد کشور با مشکلات جدی مواجه خواهد شد. «سورن تیرو» رئیس بخش اقتصاد اتاق‌های بازرگانی بریتانیا می‌گوید که دولت باید حمایت مالی بیشتری از شرکت‌ها و کسب‌وکارها برای مقابله با فشارهای فزاینده هزینه‌ها ارائه کند. او گفت: «کاهش رشد اقتصادی در فوریه احتمالاً شروع یک دوره طولانی مدت است، زیرا افزایش تورم، قبوض انرژی و مالیات‌ها به طور فزاینده‌ای به محرک‌های اصلی اقتصاد بریتانیا آسیب می‌زند.»
دفتر آمار ملی انگلیس هفته پیش گزارش داد که نرخ تورم در این کشور در ماه فوریه گذشته (بهمن/اسفند) به بالاترین حد طی نزدیک به ۳۰ سال گذشته رسید. این سازمان اعلام کرد که شاخص نرخ مشتری (CPI) از ۵.۵ درصد در ماه ژانویه به ۶.۲ درصد در ماه فوریه رسیده که ۰.۷ درصد نسبت به ماه قبل از آن افزایش نشان می‌دهد. این رقم بزرگتر از انتظار اقتصاددانان است که نرخ ۵.۹% را پیش بینی کرده بودند.
نرخ تورم در انگلیس بر اثر پیامدهای ناشی از خروج این کشور از اتحادیه اروپا، همه‌گیری کرونا و افزایش بهای سوخت در هفته‌های اخیر به سرعت در حال افزایش است.
بانک مرکزی انگلیس پیش بینی کرده است که نرخ تورم در ماه آینده میلادی به ۷.۲۵ درصد برسد. اما کارشناسان پیش‌بینی می‌کنند که با ادامه جنگ اوکراین و افزایش قیمت کالاهای اساسی نرخ تورم افزایش بیشتری را تجربه کند.                           ",https://www.asriran.com/003V7Q
834607,۱۴۰۱/۰۱/۲۲,بین الملل,تحریم ۳۳ نهاد دفاعی روسیه از طرف کانادا,کانادا همچنین سازندگان سامانه موشکی اسکندر و نیز پهپادهای روسی را تحریم کرد.,"کانادا در واکنش به حمله روسیه به اوکراین، تحریم‌هایی را علیه ۳۳ نهاد دفاعی روسیه وضع کرد.
به گزارش ایسنا، به نقل از خبرگزاری اسپوتنیک، وزارت خارجه کانادا در بیانیه‌ای اعلام کرد که این کشور تحریم‌هایی علیه ۳۳ نهاد در بخش دفاعی روسیه وضع کرده است.
طبق این بیانیه، کانادا همچنین سازندگان سامانه موشکی اسکندر و نیز پهپادهای روسی را تحریم کرد.                           ",https://www.asriran.com/003V7P
834606,۱۴۰۱/۰۱/۲۲,فرهنگی/هنری,کتابی ۷۰۰ ساله که از رموز سلامتی می‌گوید,در قرون وسطی، سلامت اعضای خانواده از دوران نوزادی تا کهنسالی از طریق راهبردهای متنوعی تامین می‌شد که هدفشان برقراری توازن در بدن بود.,"یک کتابچه راهنمای سلامتی از دوران قرون وسطی که بیش از ۷۰۰ سال قدمت دارد، نشان می‌دهد در آن دوران از حجامت، بادکش و زالو انداختن به عنوان روش‌های درمانی استفاده می‌شد.
به گزارش خبرنگار فرهنگی ایرنا از اینورس (Inverse)، یک کتاب لوکس از دوران قرون وسطی که از موادی با بالاترین کیفیت از جمله برگه‌های طلایی ساخته شده است، ترفندهای آن دوران برای حفظ سلامتی را آشکار می‌کند.
پژوهشگران بر این باورند که در سال ۱۲۵۶ میلادی یک کنتس فرانسوی سفارش نگارش یک کتابچه راهنمای سلامتی را برای چهار دختر خود داد که در شرف تشکیل زندگی بودند. این کتاب که رژیم بدن (Régime du corps) نام دارد، در اواخر قرون وسطی به ویژه در فاصله قرن سیزدهم تا پانزدهم، در سراسر اروپا معروف و رایج شد.
بیش از ۷۰ نسخه از این دست‌نوشته‌ها تا به امروز باقی مانده‌اند که هرکدام پنجره‌ای به روی زندگی روزمره در دوران قرون وسطی از خوابیدن، استحمام و آشپزی گرفته تا حجامت، زالو انداختن و پاکسازی می‌گشاید.
در قرون وسطی، سلامت اعضای خانواده از دوران نوزادی تا کهنسالی از طریق راهبردهای متنوعی تامین می‌شد که هدفشان برقراری توازن در بدن بود.
کتاب رژیم بدن طیف متنوعی از درمان‌ها از جمله خارج کردن مایعات بدن از طریق پاکسازی یا حجامت را برای این منظور پیشنهاد داده است.
بادکش‌درمانی نیز یکی دیگر از روش‌های درمانی است که در آن دوران مورد استفاده قرار می‌گرفت.

تصاویر موجود در این کتاب نشان می‌دهد خدمات درمانی در دوران قرون وسطی ابزارهای مختلفی چون درمان‌های پزشکی، غذایی، دعا و طلسم را شامل می‌شد و طیف متنوعی از افراد چه در داخل چه خارج از خانه در این زمینه خدمت رسانی می‌کردند.
تصاویر موجود در این کتاب که معمولا در ابتدای هر فصل قرار گرفته‌اند، اطلاعاتی را در اختیار خواننده می‌گذارند که در هیچ سند تاریخی دیگری پیدا نمی‌شود. این تصاویر اطلاعات قابل توجهی درباره لباس‌ها، اشیا و اسباب و اثاثیه آن دوران به خواننده می‌دهند. این تصاویر همچنین تعاملات میان مردم را به تصویر می‌کشند که بازتابی از فرهنگ و اجتماعی بوده که این کتاب در آن نوشته شده‌ است.

جالب‌ترین نکته درباره این کتاب این است که چطور مسئولیت‌های زنان در خانه‌ ثروتمندان دوران قرون وسطی را به تصویر می‌کشد و نشان می‌دهد که چطور توصیه‌های خانه‌داری نسل به نسل بین آنها منتقل می‌شد.
در بخشی از این کتاب که به مراقبت از نوزاد اختصاص دارد، به اهمیت بالای انتخاب دایه سالم برای کودکان اشاره شده است. نویسنده در این کتاب هشدار داده است که یک دایه ناسالم می‌تواند بچه‌ها را به کشتن دهد!
در تصاویری که از دایه و مادر کشیده شده، تفاوت لباس‌ها و سربندها تفاوت جایگاه اجتماعی هر یک را مشخص می‌کند. در کتاب رژیم بدن، زنان متعلق به طبقات اجتماعی بالا لباس‌هایی به تن دارند و ژست‌هایی گرفته‌اند که از قدرت و اختیارشان حکایت دارد. این زنان معمولا در حال گفت‌گو با کارگران مختلف به تصویر کشیده شده‌اند.

در این کتاب، خدمتکاران خانه ثروتمندان نیز به ویژه در فصل‌هایی که مربوط به غذاهای مختلف و فواید آنهاست، به تصویر کشیده شده‌اند. خدمتکاران زن و مرد در حال الک کردن برنج، شراب‌گیری و مدیریت احشام نقاشی شده‌اند. خالقان این دست نوشته‌ها نه تنها انتخاب کردند تا چنین کارهای روتین و تکراری را به نمایش بگذارند بلکه از پزشکان بلند مرتبه تا شیرفروشان پایین رتبه را به عنوان سوژه‌های قابل قبول خود برگزیدند.                           ",https://www.asriran.com/003V7O
834605,۱۴۰۱/۰۱/۲۲,علمی,سازمان نقشه برداری: کانون شکل گیری ریزگرد در ایران مرز مشترک سوریه و عراق است,براساس نقشه به­ دست آمده در روز چهارشنبه ۱۷ فروردین ماه ۱۴۰۱، می‌توان به وضوح مبدا ورود ریزگرد به کشور را از سوریه مشاهده کرد.,"سازمان نقشه برداری کشور در پی هشدار سطح نارنجی سازمان هواشناسی کشور مبنی بر وزش باد در غرب و جنوب غربی کشور، پس از پایش و بررسی‌های فنی تصاویر ماهواره‌ای کانون شکل گیری ریزگرد در ایران را مرز مشترک دو کشور سوریه و عراق اعلام کرد.
به گزارش ایرنا از روابط عمومی سازمان نقشه برداری کشور، با توجه به اقدامات صورت گرفته از سوی سازمان نقشه برداری کشور در راستای پایش پدیده ریزگردها در سطح کشور، نتایج به دست آمده از پردازش تصاویر ماهواره‌ای در بازه زمانی ۱۷ الی ۱۹ فروردین ماه ۱۴۰۱، از ورود ریزگردها در بسیاری از استان‌های غربی و جنوب غربی کشور با منشاء کشورهای سوریه و عراق حکایت دارد.
براساس اعلام ستاد ملی مقابله با پدیده ریزگرد، به علت شکل گیری جبهه‌های ریزگرد میان دو کشور سوریه و عراق؛ این ذرات در ابتدا مناطق وسیعی از این دو کشور را دربرگرفته و سپس وارد ایران شده است.
براساس نقشه به­ دست آمده در روز چهارشنبه ۱۷ فروردین ماه ۱۴۰۱، می‌توان به وضوح مبدا ورود ریزگرد به کشور را از سوریه مشاهده کرد.
این در حالی است که براساس نقشه تهیه شده از توزیع ریزگردها در تاریخ ۱۸ فروردین و با حرکت ریزگردها به سمت شمال غرب عراق، برخی از استان‌های کشور به خصوص استان‌های غربی و جنوب غربی کشور همانند کرمانشاه، آذربایجان غربی، ایلام و خوزستان به شدت تحت تاثیر این پدیده قرارگرفته است، در نهایت ۱۹ فروردین ماه ۱۴۰۱ استان‌های تهران، البرز، قم و اصفهان درگیر این پدیده شده است.                           ",https://www.asriran.com/003V7N
834604,۱۴۰۱/۰۱/۲۲,بین الملل,تحریم ۲۱ شرکت هواپیمایی روسیه از طرف اتحادیه اروپا,تصمیم اخیر اتحادیه اروپا، ارتباطی به تحریم‌های مرتبط با تحولات اوکراین ندارد و اقدامی بر اساس دلایل فنی و ایمنی است.,"کمیسیون اروپا ۲۱ شرکت هواپیمایی روسیه را به این بهانه که استانداردهای ایمنی بین‌المللی را رعایت نمی‌کنند به فهرست تحریم های اتحادیه اضافه کرد.
به گزارش ایرنا، آدینا والئان، کمیسر حمل و نقل اتحادیه اروپا روز دوشنبه به خبرنگاران گفت: «آژانس حمل و نقل هوایی فدرال روسیه به خطوط هوایی روسیه اجازه داده است تا صدها هواپیمای متعلق خارجی را بدون گواهینامه معتبر صلاحیت پرواز به کار گیرند.»
وی با بیان این ادعا که شرکت‌های هوایی روسیه آگاهانه استانداردهای ایمنی بین‌المللی را نقض کرده اند هشدار داد که این یک تهدید فوری بشمار می‌رود.
والئان خاطر نشان کرد که تصمیم اخیر اتحادیه اروپا، ارتباطی به تحریم‌های مرتبط با تحولات اوکراین ندارد و اقدامی بر اساس دلایل فنی و ایمنی است. به این ترتیب اکنون مجموع ۱۱۷ شرکت هواپیمایی روسیه در فهرست تحریم‌های اتحادیه اروپا قرار دارند.
اتحادیه اروپا از آغاز جنگ در اوکراین چندین بسته تحریمی سنگین علیه روسیه وضع کرده و تا مرز تحریم حوزه انرژی روسیه پیش رفته است؛ اما به دلیل مخالفت برخی کشورهای عضو از جمله مجارستان که رابطه‌ای قوی با روسیه دارد و پیامدهای ناشی از آن بر افزایش بهای سوخت، موفق به اعمال آن نشده است.
این درحالیست که دیپلمات‌های ارشد ۲۷ کشور اروپایی امروز در لوگزامبورگ گردهم آمده تا درباره اعمال تحریم‌های بیشتر علیه روسیه در واکنش به جنگ اوکراین بحث و تبادل نظر کنند. اتحادیه اروپا نگران آماده شدن مسکو جهت حمله ای بزرگ در شرق اوکراین است.
پوتین سه روز پس از آن، پنجشنبه ۵ اسفند نیز عملیاتی نظامی که آن را «عملیات ویژه» خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.
امروز وزرای امور خارجه کشورهای عضو اتحادیه اروپا تشکیل جلسه داده‌ تا درباره آخرین وضعیت جنگ در اوکراین و افزایش تحریم‌ها علیه روسیه گفت‌وگو کنند.                           ",https://www.asriran.com/003V7M
834603,۱۴۰۱/۰۱/۲۲,بین الملل,اعلام آمادگی ترکیه برای انتقال گاز به اروپا,«رجب طیب اردوغان» رئیس جمهور ترکیه آمادگی کشورش برای تقویت همکاری با اتریش در زمینه انتقال گاز طبیعی از دریای خزر و دریای مدیترانه به اروپا را اعلام کرد.,"« رجب طیب اردوغان » رئیس جمهور ترکیه آمادگی کشورش برای تقویت همکاری با اتریش در زمینه انتقال گاز طبیعی از دریای خزر و دریای مدیترانه به اروپا را اعلام کرد.
به گزارش ایرنا، روزنامه «صباح» ترکیه امروز (دوشنبه) به نقل از اداره ارتباطات ریاست جمهوری این کشور نوشت که «رجب طیب اردوغان» در گفت و گوی تلفنی با «کارل نهمر» صدراعظم اتریش، روابط دوجانبه و مسائل منطقه‌ای از جمله جنگ روسیه و اوکراین را مورد بحث و بررسی قرار دادند.
رئیس جمهور ترکیه از سطح روابط دو کشور در دوره اخیر ابراز خرسندی کرد.
وی تاکید کرد که ترکیه به همه تلاش‌ها برای برقراری صلح بین روسیه و اوکراین ادامه خواهد داد.
اردوغان در این گفت و گوی تلفنی همچنین برای از سرگیری سازوکارهای موجود روابط بین ترکیه و اتحادیه اروپا و دستیابی به پیشرفت‌های محسوس در زمینه لغو روادید ورود شهروندان ترکیه به کشورهای اتحادیه اروپا و گشودن فصل‌های خوب در مسیر الحاق آنکارا به اتحادیه اروپا و شروع مذاکرات برای نوسازی اتحادیه گمرکی بدون تاخیر ابراز امیدواری کرد.
وی موقعیت ترکیه برای انتقال منابع انرژی از دریای خزر و شرق مدیترانه به اروپا از طریق خاک ترکیه را راهبردی توصیف کرد و با اشاره به اینکه اتریش مرکز مهم توزیع گاز طبیعی در اروپا است، آمادگی آنکارا را برای تقویت همکاری‌های خود با وین در این زمینه اعلام کرد.
اتحادیه اروپا در سال ۹۵ به تعلیق مذاکرات الحاق آنکارا رأی داد. این تصمیم در واکنش به نقض حقوق بشر و سرکوب گسترده توسط دولت ترکیه و در پی کودتای شکست خورده ماه جولای بود. وزیر امورخارجه وقت اتریش یکی از حامیان اصلی این قطعنامه بود.                           ",https://www.asriran.com/003V7L
834602,۱۴۰۱/۰۱/۲۲,اقتصادی,جزییات امضای ۳ سند همکاری هوایی بین ایران و قطر,در زمان برگزاری مسابقات جام جهانی ۲۰۲۲، همکاری‌های لازم در خصوص افزایش پروازهای مسافری بین دو کشور انجام می‌شود.,"سخنگوی سازمان هواپیمایی از امضای ۳ سند همکاری در حوزه حمل‌و نقل هوایی بین روسای سازمان هواپیمایی کشوری ایران و قطر در جزیره کیش خبر داد و گفت: در زمان برگزاری مسابقات جام جهانی ۲۰۲۲، همکاری‌های لازم در خصوص افزایش پروازهای مسافری بین دو کشور انجام می‌شود.
به گزارش ایرنا از سازمان هواپیمایی « میر اکبر رضوی » توضیح داد: ظهر امروز ۳ سند همکاری حمل و نقل هوایی در زمینه افزایش تعداد پروازهای مسافری در بازه زمانی مسابقات جام جهانی ۲۰۲۲ و تعاملات آموزشی و فنی، تبادل ترافیک هوایی و جستجو و نجات هوایی بین روسای سازمان هواپیمایی کشوری ایران و قطر به امضاء رسید.
سخنگوی سازمان هواپیمایی کشوری با اعلام این خبر گفت: درپی مذاکرات به عمل آمده فی مابین روسای سازمان هواپیمایی دو کشور، ظهر امروز، ۳ سند همکاری بین کاپیتان محمدی بخش، رئیس سازمان هواپیمایی کشوری و محمد الهاجری، رئیس سازمان هواپیمایی کشوری قطر به امضا رسید.
میر اکبر رضوی افزود: بر اساس سند اول همکاری، طرفین موافقت کردند در زمان برگزاری مسابقات جام جهانی ۲۰۲۲، همکاری های لازم در خصوص افزایش پروازهای مسافری بین دو کشور انجام پذیرد. همچنین گسترش تعاملات در حوزه آموزش و فنی نیز مورد توافق دو طرف قرار گرفت.
سخنگوی سازمان هواپیمایی کشوری ادامه داد: در پی تصویب ایجاد فضای هوایی کشور قطر (FIR) توسط شورای ایکائو، ایران اولین کشوری بود که این فضای هوایی را به رسمیت شناخت. براین اساس، گسترش تبادل ترافیک هوایی بین دو کشور، دومین سند همکاری امضاء شده توسط روسای سازمان هواپیمایی کشوری ایران و قطر بود.میر اکبر رضوی در خصوص سومین سند امضاء شده توضیح داد: سند همکاری سوم براساس ضمیمه ۱۲ پیمان شیکاگو با موضوع همکاری در ارایه خدمات جستجو و نجات به هواپیمای آسیب دیده و یا در معرض خطر در فضای هوایی خلیج فارس بین دو کشور امضاء شد.                           ",https://www.asriran.com/003V7K
834601,۱۴۰۱/۰۱/۲۲,سلامت,روش صحیح نگهداری دارو در منزل (فیلم),اگر به سلامتی خود و خانواده اهمیت می‌دهید باید با نحوه صحیح نگهداری دارو‌های مختلف در منزل آشنا شوید.,"کد ویدیو  دانلود    فیلم اصلی          
وقتی بیمار می‌شویم و به پزشک مراجعه می‌کنیم پس از مصرف دارو‌های تجویز شده، مقداری از دارو‌ها باقی می‌مانند که برای نگهداری آن‌ها در منزل باید شرایط درست نگهداری دارو را بدانیم.                            ",https://www.asriran.com/003V7J
834600,۱۴۰۱/۰۱/۲۲,ورزشی,انصراف شانگهای از لیگ قهرمانان آسیا به خاطر کرونا,دلیل این انصراف شیوع دوباره ویروس کرونا در این شهر و محدودیت در تردد اعلام شده است.,"باشگاه شانگهای چین به خاطر انتشار ویروس کرونا و بسته شدن این شهر از لیگ قهرمانان آسیا انصراف داد.
به گزارش ایسنا و به نقل از اسپورت، تیم شانگهای چین یکی از تیم های بود که توانست جواز حضور در فصل ۲۰۲۲ لیگ قهرمانان آسیا را به دست آورد.
این تیم چینی در بیانیه‌ای از انصراف خود از لیگ قهرمانان آسیا خبر داد.
دلیل این انصراف شیوع دوباره ویروس کرونا در این شهر و محدودیت در تردد اعلام شده است.                           ",https://www.asriran.com/003V7I
