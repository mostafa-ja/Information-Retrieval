News_ID,Date,Subject,Title,Summary,Body,Short_link
831993,۱۴۰۱/۰۱/۰۳,اجتماعی ,آغاز ثبت نام پذیرش بدون آزمون دکتری دانشگاه تربیت مدرس,بر این اساس، در شرایط عمومی پذیرش این دانشجویان آمده: دانش آموخته یا دانشجوی نیمسال آخر دوره‌های روزانه و نوبت دوم (شبانه) کارشناسی ارشد دانشگاه‌های دولتی واقع مراکز استان مورد تایید وزارت‌های علوم و بهداشت می‌توانند نسبت به پذیرش اقدام کنند.,"ثبت نام پذیرش بدون آزمون مقطع دکتری دانشگاه تربیت مدرس از امروز آغاز می‌شود.به گزارش ایسنا، دانشگاه تربیت مدرس به منظور فراهم نمودن زمینه جذب برگزیدگان علمی و مستعد از بین دانش‌آموختگان کارشناسی ارشد دانشگاه‌ها و موسسات آموزش عالی به استناد آیین نامه‌ها و بخشنامه‌های ""پذیرش بدون آزمون استعداد‌های درخشان در دوره تحصیلی دکتری وزارت علوم، تحقیقات و فناوری"" و ""شیوه نامه پذیرش بدون آزمون استعداد‌های درخشان (برگزیدگان علمی) مصوب شورای دانشگاه""، نسبت به پذیرش برگزیدگان علمی واجد شرایط عمومی و اختصاصی در دوره‌های دکتری تخصصی اقدام می‌کند.بر این اساس، در شرایط عمومی پذیرش این دانشجویان آمده: دانش آموخته یا دانشجوی نیمسال آخر دوره‌های روزانه و نوبت دوم (شبانه) کارشناسی ارشد دانشگاه‌های دولتی واقع مراکز استان مورد تایید وزارت‌های علوم و بهداشت می‌توانند نسبت به پذیرش اقدام کنند.با اعلام دانشگاه تربیت مدرس حداقل معدل کارشناسی برای دانش آموختگان دانشگاه‌های اصفهان، تبریز، تهران، شهید بهشتی، شیراز، صنعتی اصفهان، صنعتی امیرکبیر، صنعتی خواجه نصیرالدین طوسی، صنعتی شریف، علامه طباطبایی، علم و صنعت ایران، فردوسی مشهد، هنر اسلامی تبریز، هنر اصفهان، هنر تهران و دانشگاه‌های علوم پزشکی اصفهان، تهران، تبریز، ایران، جندی شاپور اهواز، شهید بهشتی، شیراز، کرمان، مازندران و مشهد، ""۱۵"" است و برای دانش آموختگان دانشگاه‌های دولتی مراکز استان و دانشگاه‌های مازندران، صنعتی سهند تبریز، صنعتی نوشیروانی بابل و امام صادق (ع) حداقل معدل ""۱۶"" است. این میزان برای دانش آموختگان سایر دانشگاه‌ها نیز""۱۷/۲۰"" اعلام شده است. همچنین، حداقل معدل مقطع کارشناسی ارشد بدون احتساب نمره پایان‌­نامه برای دانش آموختگان یا دانشجویان نیمسال آخر دانشگاه‌های اصفهان، تبریز، تربیت مدرس، تهران، شهید بهشتی، شیراز، صنعتی اصفهان، صنعتی امیرکبیر، صنعتی خواجه نصیرالدین طوسی، صنعتی شریف، علامه طباطبایی، علم و صنعت، فردوسی مشهد، هنر اسلامی تبریز، هنر اصفهان، هنر تهران و دانشگاه‌های علوم پزشکی اصفهان، تهران، ایران، تبریز، جندی شاپور اهواز، شهید بهشتی، شیراز، کرمان، مازندران و مشهد"" ۱۶ "" تعیین شده است. برای دانش آموختگان دانشگاه‌های دولتی مراکز استان و دانشگاه‌های مازندران، صنعتی سهند تبریز، صنعتی نوشیروانی بابل و امام صادق (ع) نیز حداقل معدل باید ""۱۷"" باشد. دانشگاه تربیت مدرس تاکید دارد که لازم است تا آغاز سال تحصیلی ۴۰۲-۱۴۰۱ بیش از ۲ سال از زمان فارغ‌التحصیلی مقطع کارشناسی ارشد داوطلبان نگذشته باشد. در شرایط و ضوابط اختصاص پذیرش بدون کنکور دانشجویان دکتری در این دانشگاه آمده است: متقاضی باید حداقل یک مقاله پژوهشی چاپ شده یا دارای گواهی پذیرش چاپ قطعی، رتبه ۱،۲ و یا ۳ از دانشجویان هم رشته، گواهی ثبت اختراع داخلی، گواهی رتبه اول تا سوم المپیاد‌های علمی و گواهی برگزیدگی در یک جشنواره علمی معتبر ملی و بین‌المللی داشته باشد. ثبت‌نام داوطلبان که از امروز ۳ فروردین ۱۴۰۱ آغاز شده، تا پایان روز چهارشنبه مورخ ۳۱ فروردین ۱۴۰۱ ادامه خواهد داشت. با اعلام دانشگاه تربیت مدرس، مدارک ثبت‌نام شامل فایل یک عکس ۴×۳، تصویر کارت ملی، تصویر مدرک دیپلم، تصویر مدرک تحصیلی کارشناسی دارای معدل، تصویر ریز نمرات دوره کارشناسی و کارشناسی ارشد، تصویر فرم تکمیل شده ثبت اطلاعات داوطلب و مستندات آموزشی و پژوهشی می‌شود.هزینه ثبت نام و بررسی مدارک مبلغ یک میلیون و دویست و پنجاه هزار ریال است.                           ",https://www.asriran.com/003URF
831992,۱۴۰۱/۰۱/۰۳,اجتماعی ,۵ نکته ضروری برای سفرهای نوروزی در ایام کرونا,تا زمانی که واکسیناسیون خود را کامل نکرده‌اید، سفر خود را به تعویق اندازید.,پس از پشت سر گذاشتن ۳ موج کرونا در سال ۱۴۰۰ و رسیدن به شرایط فعلی در آغاز سال جدید، سفرها مجددا مانند هر سال دیگر قبل از شیوع کرونا رونق گرفته است، اما آیا در تمام شرایط می‌توانیم به سفر برویم؟به گزارش ایسنا و بنابراعلام دفتر بیماری‌های واگیر وزارت بهداشت با وجود آزاد بودن سفرها به دو شرط تزریق واکسن و عدم ابتلا بیماری اما توجه به نکات ذیل برای سفر رفتن ضروری است: _ تا زمانی که واکسیناسیون خود را کامل نکرده‌اید، سفر خود را به تعویق اندازید._ از وضعیت همه‌گیری کووید۱۹ در مقصد خود مطلع شوید و اطلاعات کافی از گسترش بیماری، محدودیت‌ها و قوانین مقصد در زمینه کووید۱۹ به دست آورید._ در زمان ورود به فضاهای سربسته و شلوغ از ماسک مناسب استفاده کنید. این موضوع در پایانه‌ها، وسایل نقلیه عمومی شهری و بین شهری اهمیت دارد._ زمانی که علامت‌های بیماری( تب، سرفه، گلودرد، آبریزش بینی و بدن درد) دارید تست مثبت کرونا دارید و یا در دوران استراحت در منزل هستید و قرنطینه ناشی از ابتلا به بیماری یا قرنطینه ناشی از تماس با فرد بیمار را سپری نکرده‌اید، سفر نروید._ درصورتی که به هر دلیلی مجبور به سفر هستید و واکسیناسیون کامل نداشته‌اید، باید قبل از سفر و پس از بازگشت از مقصد تست کووید۱۹ بدهید.                           ,https://www.asriran.com/003URE
831991,۱۴۰۱/۰۱/۰۳,بین الملل,رایزنی تلفنی پوتین و ماکرون پیرامون مذاکرات روسیه-اوکراین,براساس گزارش خبرگزاری ریانووستی، این تماس تلفنی به درخواست پاریس برگزار شده بود.,روسای جمهور روسیه و فرانسه گفت‌وگوی تلفنی برگزار کردند.به گزارش ایسنا، به نقل از خبرگزاری رویترز، ولادیمیر پوتین، رئیس جمهور روسیه و امانوئل ماکرون، همتای فرانسوی‌اش در این گفت وگوی تلفنی درباره مذاکرات صلح میان مسکو و کی‌یف تبادل نظر کردند.براساس گزارش خبرگزاری ریانووستی، این تماس تلفنی به درخواست پاریس برگزار شده بود.                           ,https://www.asriran.com/003URD
831990,۱۴۰۱/۰۱/۰۳,اجتماعی ,طبیعت زیبای سنندج پس از یک روز بارانی (عکس),لطافت باران بر چهره غبارآلود سنندج را ببینید.,,https://www.asriran.com/003URC
831989,۱۴۰۱/۰۱/۰۳,اجتماعی ,«‌چرا کشته شدند» مهم‌تر از «‌چرا کُشت»,خیلی تفاوت دارد که جوانی در بیرون 4 جوان دیگر را بکشد تا این اتفاق با سلاح گرم و در یک پادگان رخ داده باشد و به نظر می رسد تعابیری چون اختلاف شخصی و مانند آن برای آن است که بر این نکته تأمل نکنیم که این اتفاق در محیط بسته رخ داده است.,"عصر ایران؛ مهرداد خدیر- در آستانۀ سال نو سربازی در یکی از پادگان‌های بوشهر 4 هم‌خدمتی خود را کُشت و گریخت و البته آخرین خبرها حاکی از بازداشت او در کوه‌های اطراف دیلم است.   در آغاز حدس زده می‌شد این اقدام جنون‌آمیز ناشی از شدت فشار ناشی از نرفتن به مرخصی یا مخالفت با تقاضای او بوده باشد و یک لحظه خون جلوی چشم‌های او را گرفته و دست به این جنایت زده است.
   سازمان قضایی نیروهای مسلح اما در اطلاعیه‌ای این ادعا یا تصور را تکذیب و نظر نهایی را به پایان تحقیقات موکول کرده و تبلیغات رسمی هم بر این تأکید دارد که این اقدام در پی اختلاف شخصی بوده است؛ چیزی در مایه های خطای خلبان در سقوط هواپیما یعنی ربطی به هیچ مناسباتی ندارد و انگار نه در پادگان که در خیابان، کشته حال آن که آنچه خبر را متفاوت و متمایز می‌کند سرباز بودن قاتل و مقتولان و البته جغرافیای محل ارتکاب جرم – پادگان – است.   از این‌رو می توان پرسید این موضوع که چرا 4 سرباز باید در محیط پادگان که تحت کنترل و فرماندهی است کشته شوند مهم‌تر است یا این که سرباز قاتل، کینه‌ورزی کرده و مشکل شخصی داشته است؟   بدین ترتیب اصرار بر این است که گفته شود ربطی به فرماندهان نداشته تا برگۀ مرخصی داده یا نداده باشند و مشکل شخصی داشته است.  بر پایۀ صحت این گزاره هم این سؤال باز جا دارد که اگر در اختیار دادن سلاح مرگ‌بار به خاطر دیدبانی یا نگهبانی یا هر موضوع دیگر اجتناب‌ناپذیر و اقتضای این مسؤولیت است، نیاز به مراقبت و پایش ندارد؟  اگر برادر یا فرزند ما یکی از همین 4 نفر باشد چقدر این خبر که قاتل، مشکل شخصی داشته تسکین‌ می‌بخشد؟ نخواهیم پرسید چگونه می‌توان اطمینان کرد سلاح واقعی باز دست این جور آدم‌ها با آستانۀ تحمل پایین نیست؟
   آیا اگر به اتاق فرماندهان یورش می‌برد وبه جای 4 سرباز 10 درجه‌دار را فی‌المثل نفر می‌کشت اطلاق عنوان «شهید» به آنان و اعلام مشکل شخصی قاتل آیا کفایت می‌کرد یا ریشۀ مشکل را باید در نوع مناسبات حاکم بر پادگان محل خدمت و احتمالا  پاره‌ای کوتاهی‌ها یا فشار روحی فوق طاقت جوان جُست؟  به این بهانه می‌توان نکاتی را متذکر شد:1. اگر این اتفاق در یکی از ایالت‌های آمریکا رخ داده بود صدا و سیما تا از این واقعه به نتیجۀ فروپاشی اخلاقی و زوال امپریالیسم و سقوط سرمایه داری منحط غرب و نتیجۀ طبیعی آزادی سلاح یا حتی تلاش ناتو برای نزدیک شدن به روسیه نمی‌رسید  دست‌بردار نبود! در این فقره اما تأکید برخی بر مشکل شخصی است در حالی که سازمان قضایی نیروهای مسلح هم هنوز نتیجۀ نهایی را اعلام نکرده است.2. با فرض مشکل شخصی سرباز قاتل با سربازان مقتول هم آیا نمی‌تواند ناشی از تحقیر مستمر باشد که احتمالا از نقطه‌ای دیگر با فرهنگی متفاوت آمده بوده و طاقتش طاق شده است؟ 3. تبلیغات رسمی چنان با هم بسیج شدند که انگار این سربازان سرخود سلاح داشته‌اند و کسی و فرماندهی بالای سر آنها نبوده است. در حالی که اصل موضوع کشته شدن 4 سرباز است که با احتمال اعدام قاتل شمار آنان به 5 نفر می‌رسد.
  همان طور که مدیریت زندان مسؤول نجات جان زندانی است و مدیران مدارس مراقب بچه‌ها هستند و داور مسابقۀ فوتبال سلامت بازیکن را بر هر امر دیگر ترجیح می‌دهد خانواده های این 4 سرباز هم جگر‌گوشه هاشان را تحویل پادگان داده بودند و این که سربازی دیوانه بوده یا نه، عصبی شده یا نه، مشکل شخصی داشته یا نه از مسؤولیت آنان و رنج تحویل جنازۀ عزیزان در عید نوروز نمی‌کاهد.4. برای خیلی‌ها سؤال است که چرا تمام کارهای پهلویِ اول محکوم و منکوب و مطرود و مغضوب و منفور است الا سربازی اجباری و نوبت به این فقره که می‌رسد چندان مقدس می‌شود که دست به ترکیب آن نمی‌توان زد و این امر مقدس را تنها اگر ددی پولدار، بچه را به خارج کشور فرستاده باشد می‌توان خرید.  از این رو باز می‌توان پرسید چرا فکری به حال این سربازی اجباری نمی‌شود و دست کم طرح ""سرباز جانشین"" را به اجرا  نمی‌گذارند؟ حتما باید از این دست اتفاقات بیفتد تا فکری کنند؟ مثل شهرداری که تا عابری را در بزرگراهی زیر نگیرند پل نصب نمی‌کند! می‌دانیم این اختیار هم از مجلس سلب شده اما دست‌کم به ستاد کل پیشنهاد کنند.5. اگر بنا بر زور و تحقیر نیست اصرار بر اعزام دو بازیکن فوتبال یک باشگاه به یک تیم دیگر چه ضرورتی داشت؟ در فلان تیم بازی کنند سرباز دلاور می‌شوند و در تیم خودشان نه؟ به اینجا که می رسیم لابد مُر قانون است!
6. هر چه از سن سربازی فرد می‌گذرد تحمل آن سخت‌تر می‌شود و احتمال رفتارهایی از این دست بالا می‌رود. در حال حاضر متولد 1355 با 45 سال سن مشمول است و اگر در 22 سالگی صاحب فرزند شده باشد فرزند 18 سالۀ او نیز! پدر و پسر با هم! اگر هم به خاطر سربازی نتوانسته باشد ازدواج کند بهای سنگینی پرداخته است. بنا بر این بهتر است با ابتکار فرماندهی کل قوا و مثل سال 82 بهتر از یک سن به بالا را معاف و بار سربازی را سبک کنند.7. معلوم است که مملکت به سرباز نیاز دارد اما هر سال به چه تعداد؟ مگر تعداد مشخص نیست؟ چرا مازاد آن را به جای مرخص کردن سال ها معطل نگاه می‌دارند و از مملکت خودشان بیزار می‌کنند و بلاتکلیف می‌مانند؟  سعدی می‌گوید: عمر گران‌مایه در این صرف شد/ تا چه خورم صیف و چه پوشم شتا (عمرم به این گذشت که تابستان چه بخورم و زمستان چه بپوشم) و حالا عمر گران مایۀ جوانان ما صرف این می‌شود که کی و چگونه سربازی بروند و برای این که سربازی نرود چند سال سرگرم یک رشته دانشگاهی می شود که علاقه هم ندارد و پولی هم از آن درنمی آید ولی تنها به تأخیر انداخته و به جای 18 سالگی در 25 سالگی باید برود. حالا که زوری است همان 18 سالگی زور کنید و بفرستید.8. اگر این پسر در بیرون 4 نفر را کشته بود جامعه تشنۀ مجازات او بود اما حالا اعدام او تنها یک سرباز قربانی دیگراضافه می‌کند و برای خانواده‌ها هم شاید تفاوت چندانی نداشته باشند چرا که فرزندان دسته گل خود را بر سر هیچ و پوچ از دست داده‌اند.  این که چرا 4 سرباز کشته شدند، تمسخر و تحقیر می‌کردند، سر به سر سربازِ حالا قاتل می گذاشتند و چرا سربازی باید بتواند این گونه آتش بگشاید مهم تر از این است که چرا کشته است.  چون در بحث اول می شود آسیب شناسی کرد ولی در مورد دوم امکان تکرار آن در هر جای دیگر وجود دارد.   مادام که سازمان قضایی نیروهای مسلح اطلاعیه نداده بود به طور طبیعی این باور شکل می‌گرفت که سرباز تحت فشار شدید و نیاز به مرخصی برای خروج از محیط نظامی و مردانه کنترل خود را از دست داده و خشونت ورزیده است. حالا می‌گویند اختلاف شخصی داشته است. از قبل که با این 4 نفر دوست یا شریک نبوده در همان محیط دچار اختلاف شده‌اند. دیگران چگونه می توانند آسوده خاطر شوند که سربازی دیگر چنین بلایی بر سر فرزندان آنها نیاورد؟   با این اوصاف خیلی تفاوت دارد که جوانی در بیرون 4 جوان دیگر را بکشد تا این که چنین اتفاقی با سلاح گرم و در یک پادگان رخ داده باشد. از این رو  به نظر می‌رسد تعابیری چون اختلاف شخصی و مانند آن برای آن است که بر این نکته تأمل نکنیم که این اتفاق در محیط بسته رخ داده است.                           ",https://www.asriran.com/003URB
831701,۱۴۰۱/۰۱/۰۳,اجتماعی ,تست سرعت عملکرد چشم: خرگوش پنهان شده در میان گربه ها را بیابید (تصویر),,"امروز، پیدا کردن یک خرگوش درازگوش را بهانه دورهمی قرار داده ایم: بین گربه هایی که دست هایشان را بلند کرده اند، خرگوش را پیدا کنید. با اعضای خانواده و دوستان پیدا کنید و سرعت عملکرد چشم تان را تست نمایید.

.
.
.
.
.
.
.
.
.
.
.
.
.
.
.
.
.
.
.
.
یک راهنمایی: رنگش سفیده.
.
.
.
.
.
.
.
.
.
.
.
.
.
.
.
.
.
.
.
.
.راستی! موش ها رو دیدین؟!شاد باشین!                           ",https://www.asriran.com/003UMX
831988,۱۴۰۱/۰۱/۰۳,بین الملل,لحظه اصابت گلوله تانک به آپارتمانی در اوکراین (عکس),,در این عکس که در npr  منتشر کرده، لحظه اصابت گلوله تانک روسی به یک آپارتمان در ماریوپول اوکراین را می بینید.                           ,https://www.asriran.com/003URA
831986,۱۴۰۱/۰۱/۰۳,فرهنگی/هنری,تجارت فردا؛  امید سیاست‌مداران- نگرانی اقتصاددانان,در صورت رفع تحریم‌ها، سال 1401 می‌تواند سال خوبی برای سیاست‌مداران باشد اما اقتصاددانان همچنان نگران تداوم سیاست‌گذاری غلط هستند...,"عصر ایران؛ سروش بامداد- در میان ویژه‌نامه‌های نوروزی «تجارت فردا» وضعیت متفاوتی دارد. چون هم ویژه‌نامۀ نوروزی این مجله است و هم ضمیمۀ روزنامۀ دنیای اقتصاد با قیمت تنها 20 هزار تومان. آن هم برای مجله‌ای با 500 صفحه و این یعنی «دنیای اقتصاد» به یک نهاد بدل شده که «تجارت فردا» در دل آن منتشر می‌شود و در پایان سال هم مستقلا عرضۀ آن صورت می‌پذیرد و هم به عنوان ضمیمۀ روزنامۀ بخش خصوصی.   جان کلام گردانندگان تجارت فردا یا سال‌نامۀ روزنامۀ دنیای اقتصاد که بر جلد آن نشسته این است:
« در‌ صورت رفع تحریم‌ها، سال 1401 می‌تواند سال خوبی برای سیاست‌مداران باشد اما اقتصاددانان همچنان نگران تداوم سیاست‌گذاری غلط هستند. اگرچه ممکن است فروش نفت از سر گرفته شود اما دولت برای تحرک بخشیدن به اقتصاد همچنان منابعی در اختیار ندارد و بخش خصوصی هم چشم‌انداز را مبهم و غبارآلود می‌بیند. سیاست مداران تصور درستی از عواقب هول‌ناک کاهش سرمایه‌گذاری ندارند ولی اقتصاددانان هشدار می‌دهند حاصل جمع تورم و کاهش سرمایه‌گذاری، تشدید و تعمیق فقر در جامعه است» و با این توضیحات این پرسش را پیش می‌کشد: «آیا سال 1401 برای اقتصاد ایران سال پس از توفان است؟»   از تحلیل‌های خواندنی این شماره مقالۀ مجید رئوفی در پاسخ به این پرسش است که آیا ایران می‌تواند در بازار انرژی جایگزین روسیه شود؟  او در بند آخر دیدگاه خود را صریح و شفاف چنین مطرح می‌کند:  «روسیه در حال حاضر 47 درصد گاز طبیعی مورد استفاده در اروپای غربی را تأمین می‌کند. این در شرایطی است که ایران با تراز منفی داخلی گاز در ماه‌های بسیار گرم و سرد سال رو‌به روست. علاوه بر اینها هیچ تضمینی وجود ندارد که دولت بعدی آمریکا دموکرات باشد و تحریم‌ها علیه ایران بازنگردد. بنا بر‌این باید آینده‌نگرانه به آن شرایط هم اندیشید و از اقدام احساسی پرهیز کرد. واقعیت این است که ایران بعد از رفع احتمالی تحریم‌ها سراغ مشتریان قدیمی خود خواهد رفت یا در واقع آنها سراغ ایران خواهند آمد و اصلا نیازی به ایجاد تقابل و حساسیت با روسیه نیست. یکی از روش‌های مفید برای ایران در صورت تحریم بخش نفت روسیه و احیای برجام، سوآپ نفت از طریق خط لولۀ کراس یا نفت‌کش‌هاست تا بتواند دست کم تا 500 هزار بشکه از نفت روسیه را نیز در بازار‌های جهانی بفروشد. اما جایگزینی بشکه‌های نفت روسی با نفت ایرانی طی سال‌های پیش و اصلا بحثی جدی نیست».  نقل بخش آخر نوشتۀ کوثر یوسفی دانش‌یار اقتصاد دانشگاه تهران دربارۀ نحوۀ گذران خانوارهای ایرانی هم خالی از لطف نیست:
   «در آغاز سال 1401 پرسش پیش‌روی خانوارهای ایرانی این است که چه زمانی قرار است واکسیناسیون سراسری نسبت به تمامی رخدادهای بیرونی اتفاق بیفتد؟ چه زمانی قرار است اقتصاد ایران نسبت به این گونه شوک‌ها مقاوم شود؟ چه زمانی قرار است از ترس شرق و غرب مانند دست‌رشته سیاست‌هایمان را عوض نکنیم و چه زمانی قرار است حداقل نیازهای معیشتی مردم یا همان شام و ناهار نه به صورت عاریه‌ای و صدقه‌ای بلکه با عزت نفس و با اطمینان و در افقی بلندمدت و حاصل تلاش و کوشش خود مردم تأمین شود؟ در نهایت چه زمانی قرار است افقی مطمئن و آینده‌ای گوارا پیش روی ایرانیان ترسیم شود تا خود بتوانند دست همت بر زانو یاعلی بگویند و امیدوارانه آیندۀ خود و فرزندان‌شان را در همین خاک بسازند؟ فرصت‌ها از دست می‌روند و تاریخ قضاوت خواهد کرد.»
  خواندنی‌ترین مطلب این شمارۀ ویژه اما شاید میزگرد نقد و بررسی عملکرد دولت سیزدهم باشد با شرکت عباس عبدی، محمد مهاجری و محمد قوچانی. سه روزنامه‌نگار پرسابقه و سه فعال رسانه‌ای شناخته شده.   نقل جملاتی از هر یک می‌تواند برای مخاطب جالب باشد با این توضیح که تمام متن را باید خواند و برخی نکات در پاسخ یا تکمیل دیگری مطرح شده نه ابتدا به ساکن:- قوچانی: «در سال جدید سه شکاف جدی در جریان اصول‌گرایی ایجاد خواهد شد. یک وجه دعوای آقایان رییسی و جلیلی است که نمود آن را در رفتار آقای باقری هم می بینیم. او دست راست آقای جلیلی بود اما جلیلی در آستانۀ مذاکرات می‌رود در جماران علیه توافق سخن‌رانی می‌کند... او اما در موقعیتی با خلوص انقلابی‌گری و ایدیولوژی انقلابی بالاتر در مقابل رییسی که به نظر آنها سازش‌کار است قرار گرفته.- مشکل دوم کارآمدی و نظام کارشناسی است. اگر چه آقای قالیباف خود را تکنوکرات و جهادی معرفی می‌کند اما در رأس مجلسی قرار دارد که عمیقا پوپولیستی است یعنی حضور و نفوذ جبهۀ پایداری در این مجلس خیلی زیاد است و آقای قالیباف هر چند وقت یک بار باید از آنها حمایت کند و گرنه ریاست مجلس را از دست می ‌دهد و آقای نیک‌زاد در جای او می‌نشیند و به نظرم بیش از پیش از ماهیت تکنوکراتی خود دورتر می‌شود و به این دولت حمله می‌کند.- مورد سوم هم چالش حقوقی است. به نظرم آقای رییسی دولت را بر اساس این عبارت پیش می‌برد که دولت گذار است و امتحان می‌کنند ببینند آیا با نظام سیاسی موجود همچنان می‌شود رییس جمهور داشت؟ می شود رییس جمهوری داشت که خود را در ردۀ یک رییس قوه ببیند نه رییس یک نظام سیاسی؟- عبدی: وحدت این گروه در ضدیت با اصلاح طلب‌ها بود. آنها در کمتر مسألۀ ایجابی اشتراک نظر دارند. حتی در ولایت و رهبری. این رفتارها همه بازی‌هایی است که در مقطعی شکل می‌گیرد و بعد، از ان منحرف می‌شوند. شما الآن در سیستم می‌توانید آدم‌هایی پیدا کنید که تا دیروز با همین دولت بودند و شروع کرده‌اند علیه دولت و وزرای آن نوشتن و این روند به نظر من ادامه پیدا می‌کند و به شکاف عمیقی در بین خودشان بدل می‌شود.- مهاجری: مشکل اصلی این دولت نه دموکراسی است نه رأی مردم. موضوع این است که این دولت خود را منجی انقلاب و نظام می‌داند. فکر می‌کند 43 سال است همه چیز بر مدار غلط می‌چرخیده است و الآن باید درست کنند. آنها اصلا دنبال دموکراسی نیستند و موضوعی مثل دفاع از دموکراسی در حال حاضر قرتی‌بازی محسوب می‌شود.
و سرانجام این که مهرداد خدیر در صفحات آغازین نگاهی انداخته به رخدادهای سال 1400 و این که در این سال در سیاست ایران چه گذشت و در بخشی نوشته است:
  «نشستن سید ابراهیم رییسی بر کرسی ریاست جمهوری اگرچه با همراهی طیفی از اصول گرایان رادیکال و پیوند تمام نهادهای پرقدرت صورت پذیرفت اما ترس را به پیکرۀ سیاست، تزریق نکرد چندان که هر جا موجی از افکار عمومی برخاسته دولت به جای چنگ و دندان نشان دادن همراهی نشان داده است.»                           ",https://www.asriran.com/003UR8
831979,۱۴۰۱/۰۱/۰۳,سیاسی,خرداد 1400؛ شوک حذف لاریجانی,شوک نه به این خاطر که اگر تأیید می‌شد بخت قطعی داشت بلکه چون نشان داد دوره‌ای تازه شروع می‌شود که جایی برای امثال لاریجانی هم در آن نیست...,"عصر ایران- خرداد 1400 می‌توانست از حیث رقابت پرشور نامزدهای انتخابات و نمایندگان تمام طیف‌های سیاسی باورمند به جمهوری اسلامی (‌اصول‌گرایان، نو اصول‌گرایان، اعتدال‌گرایان، اصلاح‌طلبان و احمدی‌نژادی‌ها و منفردها یا مستقل‌ها‌) پرشور برگزار شود اما این بار امنیت بر مشارکت ترجیح داده شد و شورای نگهبان هر که را که امکان رقابت با نامزد اصلی را داشت، پیشاپیش از گردونه خارج ساخت حتی علی لاریجانی را. حتای پررنگ و مشدد مربوط به علی لاریجانی است که سه دوره یعنی 12 سال کامل رییس مجلس شورای اسلامی بوده است.   در مرتبۀ بعد این حتی شامل اسحاق جهانگیری معاون اول وقت رییس جمهوری هم می شود چرا 4 سال قبل تأیید شده بود و طی این 4 سال فرمانده اقتصادی درمقابل تحریم های فلج کنندۀ ترامپ بوده است و وقتی شورای نگهبان قلم قرمز بر نام علی لاریجانی و اسحاق جهانگیری کشید دیگر حذف محمود احمدی‌نژاد رییس جمهوری اسبق ایران که تهدید کرده بود در صورت رد صلاحیت در انتخابات شرکت نخواهد کرد، یا مسعود پزشکیان و علی مطهری دو نایب رییس مجلس قبل که در صورت تغییر فضا قابلیت جذب رأی داشتند و البته مصطفی تاج‌زاده جای شگفتی باقی نگذاشت و مشخص شد با انتخاباتی متفاوت رو به رو خواهیم بود.   کار به جایی رسید که صادق لاریجانی عضو فقهای شورای نگهبان و رییس مجمع تشخیص مصلحت نظام هم گفت: «‌در تمام این 20 سال از شورای نگهبان دفاع کرده‌ام. حتی در سال‌هایی که در قوۀ قضاییه بودم اما هیچ گاه تصمیمات شورا را تا این حد غیر قابل دفاع نیافته‌ام چه در تأیید صلاحیت‌ها و چه در عدم احراز صلاحیت‌ها.»  اینها را مهدی کروبی، حسن روحانی یا سید محمد خاتمی نگفته بلکه چنان که اشاره شد جملات صادق لاریجانی است که در طول ریاست جمهوری حسن روحانی منتظر بود ببیند او چه موضعی می‌گیرد و عکس آن را مطرح کند یا هر چه می گفت تکرار ادبیات رسمی بود.   بخش مهم‌تر در نقد صادق لاریجانی اما این قسمت بود: «سبب این نابه‌سامانی تا حد زیادی دخالت‌های فزایندۀ دستگاه‌های امنیتی از طریق گزارش‌های خلاف واقع در تصمیم‌سازی برای شورای نگهبان است به ویژه اگر عضو مسؤولی که باید گزارش‌های محققانه ارایه کند خود عامدانه چیزی بر آن بیفزاید. چنان که از وزارت اطلاعات با قاطعیت تمام مطلبی نقل می‌کنند حال آن که با پرسش از معاونت مربوطه در وزارت اطلاعات به صراحت این مطلب تکذیب می‌شود. گلایۀ بنده از سر دغدغه‌ای است برای حفظ شأن و اعتبار شورای نگهبان و در میانۀ این زمانۀ غریب و رفتارهای عجیب به خدا پناه می‌بریم.»   صادق لاریجانی اما چندان محبوبیت نداشت تا در معرض این انتقاد قرار نگیرد که نوبت به برادر که رسید زبان به اعتراض گشودید و قبل تر چرا دفاع می‌کردید؟ مگر بار اول است که چنین رفتاری از شورای نگهبان سر می‌زند. جدای این اما نکتۀ مهم در سخنان رییس اسبق دستگاه قضا این بود که از استناد به گزارش‌هایی از نهادهای خاص و بعضا افزودن بر آنها می‌گفت و علی‌مطهری که خود نیز تأیید نشده نوشت: «از رد صلاحیت خودم با آن که می‌دانم دلیل قانع کننده‌ای ندارد می‌گذرم اما از رد صلاحیت آقای لاریجانی که همیشه گوش به فرمان نظام بوده و تجربۀ گران‌سنگی برای امروز جامعۀ ما داشت در حیرتم. استناد به مصوبۀ شورای عالی امنیت ملی دربارۀ اقامت یا تحصیل اقوام درجۀ یک مقامات عالی در کشورهای دیگر پذیرفته نیست زیرا این شورا حق قانون‌گذاری ندارد و قانون‌گذار فقط مجلس است.»   رد صلاحیت علی لاریجانی در حالی رخ داد که در شامگاه 30 اردیبهشت و در کلاب هاوس عملا انتخابات را کلید زده بود و شاید به اندازۀ یک درصد هم احتمال نمی‌داد به بهانۀ تحصیل دخترش در آمریکا و سفربه آن سامان به تبع همسر خود صلاحیت او را احراز نکنند در حالی که داستان فرزندان دیگران بر سر زبان‌ها بود.   با این حال اندک امیدی باقی مانده بود تا با دخالت رهبری دست کم علی لاریجانی تأیید شود. جملات پایانی آیت‌الله خامنه‌ای در نطق روز جمعه 14 خرداد 1400 به مناسبت سی‌و‌دومین سالگرد درگذشت امام خمینی دایر بر«ظلم و جفا به برخی از کاندیداها در جریان عدم احراز صلاحیت نامزدها و نسبت‌های خلاف واقع به خودشان و خانواده‌هاشان» و «مطالبۀ جبران و اعادۀ حیثیت از جانب دستگاه‌های مسؤول» این تصور را در ساعاتی از آن روز تعطیل ایجاد کرد که شورای نگهبان خود را مخاطب این «ظلم و جفا» بداند و دست کم علی لاریجانی را به گردونۀ انتخابات بازگرداند.
   نامۀ تشکر آمیز او هم این احتمال را تقویت کرد هر چند «جفا» را تنها متوجه خود ندانست و از «کاندیداها» یاد کرد اما اطلاعیۀ شورای نگهبان، آب سردی بود بر این انتظار چرا که خود را مخاطب ندانست و تصریح کرد «در فضای مجازی و برخی رسانه‌ها گمانه‌زنی کردند» و گرنه «معیار ارزیابی آنان، مستندات و مدارک بوده» و تقصیر را به گردن رسانه‌ها انداخت و این یعنی پرونده بسته شده و تصاویر استودیوی مناظره‌ها با 7 صندلی هم نشان داد همان هفت تن تأیید شده باقی می‌مانند: محسن رضایی، عبدالناصر همتی، ابراهیم رییسی، محسن مهر‌علیزاده، امیر حسین قاضی زادۀ‌هاشمی، علیرضا زاکانی و سعید جلیلی».   فضا سرد بود و از مناظره‌ها هم آبی گرم نشد جز آنجا که محسن مهرعلیزاده تحصیلات آکادمیک و نه حوزوی ابراهیم رییسی را زیر سؤال برد.   عبدالناصر همتی هم به صراحت گفت: «می‌دانم اکثریت مردم فعلا تصمیم ندارند رأی بدهند» اما از آنان خواست «نه» اعتراضی را نه با شرکت نکردن که با رأی دادن به او ابراز کنند.مناظره ها تمام و سیزدهمین انتخابات ریاست جمهوری برای مشخص شدن هشتمین رییس جمهوری ایران 28 خرداد 1400 برگزار شد و ابراهیم رییسی که در سال 96 در رقابت با حسن روحانی و به رغم ائتلاف با محمد باقر قالیباف ناکام مانده بود بر کرسی ریاست جمهوری ایران نشست.   اتفاق مهم در 28 خرداد 1400 اما نه فقط نام برآمدۀ آن که شرکت نکردن 52 درصد واجدان شرایط در انتخابات ریاست جمهوری و شوراها و مهم تر از آن 13 درصد آرای باطله بود. رقمی چنان بالا که رتبۀ دوم انتخابات ریاست جمهوری به آرای باطله اختصاص یافت.   در تفسیر رسمی البته کاهش فاحش مشارکت به حساب همه‌گیری کرونا و یأس و خستگی و نگرانی ناشی از آن به اضافۀ نارضایتی از عملکرد روحانی گذاشته شد و آرای باطله هم به این معنی که به کلیت نظام وفادارند اما نامزد مقبول خود را نیافتند.باری، خرداد 1400 بیش از آن که با رونمایی از هشتمین رییس جمهوری ایران شناخته شود یادآور شوک حذف علی لاریجانی است.   اهمیت این حذف نه به به این خاطر است که اگر تأیید می‌شد بخت قطعی داشت یا اصلاح طلبان منتقد سیاست‌های او در صدا وسیما حمایت از روحانی را با پشتیبانی از او تکرار می‌کردند یا اگر هم چنین می کردند همان اقبال به جانب او روان می‌شد بلکه از این منظر که نشان داد دوره ای تازه شروع می‌شود که جایی برای امثال لاریجانی هم در آن نیست ولو اصول‌گرا و همراه بوده باشند.                           ",https://www.asriran.com/003UR1
831987,۱۴۰۱/۰۱/۰۳,بین الملل,پیش بینی سرنوشت جنگ اوکراین تا یک سال آینده: نظر شما چیست؟,,هنگامی که ولادیمیر پوتین، فرمان حمله به اوکراین را صادر کرد، بسیاری گمان می کردند ارتش روسیه ظرف یک هفته، اوکراین را تحت سیطره خود در می آورد ولی اینک یک ماه از آن روز می گذرد و خبری از آن پیروزی برق آسا نیست و اوکراین، البته به مدد حامیان آمریکایی و اروپایی اش، در برابر دومین ارتش قدرتمند جهان، مقاومت کرده است.در چنین وضعیتی، پیش بینی های متعدد، جای خود را به تصور اولیه پیروزی سریع روس ها داده است. شما چه فکر می کنید و پیش بینی تا از آینده این جنگ خونین چیست؟کدام یک از سناریوهای زیر را قابل تحقق می دانید؟ (البته احتمالات دیگری هم هست ولی آنچه بیش از بقیه به ذهن متبادر می شود، عمدتاً موارد زیر هستند.)- روسیه به اهدافش می رسد و غرب هم ناگزیر به لغو تحریم ها خواهد شد. - روسیه به اهداف نظامی اش می رسد ولی تحریم ها می مانند و اقتصاد روسیه تضعیف می شود. - روسیه در اوکراین زمینگیر و دچار جنگ فرسایشی می شود و از نظر نظامی و اقتصادی رو به تحلیل می رود. - روسیه در جنگ شکست می خورد و بدون دستاوردی مجبور به عقب نشینی و تحمل پیامدهای سیاسی و اقتصادی جنگ می شود. - جنگ جهانی سوم آغاز می شود. برای ثبت رأی خود و دیدن این که دیگران چه پیش بینی هایی دارند،  اینجا را کلیک کنید.                           ,https://www.asriran.com/003UR9
831985,۱۴۰۱/۰۱/۰۳,اجتماعی ,جاده هراز باز شد,وی ارتفاع برف در ارتفاعات جاده کندوان را بیش از ۴۰ سانتی متر اعلام کرد و گفت: ۳۰ کیلومتر از این مسیر با تلاش های چند ساعته نیروهای راهداری برف روبی و باز شد ولی احتمال وقوع بهمن با توجه به ارتفاع برف تازه دور از انتظار نیست.,"رئیس اداره راهداری و حمل‌ونقل جاده‌ای چالوس، نوشهر و کلاردشت گفت: محور کندوان که به علت بارش برف و کولاک از چند ساعت قبل بر روی تردد خودرویی مسدود شده بود، اکنون بازگشایی شدو تردد خودرویی از چالوس به سمت آزاد راه تهران - شمال و جاده کرج نیز در جریان است.
مهدی صفایی سه شنبه شب در گفت و گو با خبرنگار ایرنا افزود : جاده کندوان که از چند ساعت قبل با بارش برف و کاهش دید و افزایش لغزندگی سطح جاده و همچنین حجم بالای خودروهای درگیر در برف بر روی وسائل نقلیه موتوری بسته شد.
وی ارتفاع برف در ارتفاعات جاده کندوان را بیش از ۴۰ سانتی متر اعلام کرد و گفت: ۳۰ کیلومتر از این مسیر با تلاش های چند ساعته نیروهای راهداری برف روبی و باز شد ولی احتمال وقوع بهمن با توجه به ارتفاع برف تازه دور از انتظار نیست.                           ",https://www.asriran.com/003UR7
831984,۱۴۰۱/۰۱/۰۳,سیاست خارجی,تماس وزیران خارجه ایران و قطر درباره برجام,وزیر امور خارجه قطر نیز با قدردانی از نقش سازنده ایران در مذاکرات وین، بر لزوم تلاش همه طرفها برای رسیدن به توافق تاکید کرد.,"شیخ محمد بن عبدالرحمن آل ثانی معاون نخست‌وزیر و وزیر امور خارجه قطر، در تماس تلفنی با دکتر امیرعبداللهیان وزیر امور خارجه کشورمان در مورد آخرین تحولات دوجانبه ، منطقه ای و بین المللی و مذاکرات وین به گفتگو و تبادل نظر پرداخت.
طرفین رایزنی و‌ مشورت مستمر بین دو کشور برای پیگیری روند توسعه روابط دوجانبه و همچنین تبادل نظر در مورد مسائل مورد اهتمام مشترک در عرصه منطقه ای و بین المللی را حائز اهمیت خواندند.
امیرعبداللهیان در این گفتگوی تلفنی در مورد مذاکرات وین، با بیان لزوم توجه به منافع ملت ایران و خطوط قرمز جمهوری اسلامی ایران تاکید کرد: جمهوری اسلامی ایران برای تحقق یک توافق خوب، قوی و پایدار آمادگی کامل دارد. 
وزیر امور خارجه قطر نیز با قدردانی از نقش سازنده ایران در مذاکرات وین، بر لزوم تلاش همه طرفها برای رسیدن به توافق تاکید کرد.                           ",https://www.asriran.com/003UR6
831972,۱۴۰۱/۰۱/۰۳,اقتصادی,اکسید وی اکس: شاسی بلند درشت اندام چینی برای مشریان روس! (+عکس),در بخش پیشرانه از نمونه 1.6 لیتری 4 سیلندر توربوشارژ  با 197 اسب بخار خروجی و گشتاور 290 نیوتن متر استفاده شده است. این مجموعه با جعبه دنده 7 سرعته دی سی تی در ارتباط با محور جلو هماهنگ شده است.,"عصر ایران- اخیرا یکی از محصولات جدید اکسید که برای بازار روسیه نیز در نظر گرفته شده را اینجا در گروه خودروی عصر ایران معرفی کردیم. در مطلب حاضر نیز سراغ یکی دیگر از محصولات برند مذکور می رویم که این مدل هم بزودی روانه بازار روسیه خواهد شد.
اکسید وی اکس(VX) شاسی بلند درشت اندامی است که 5 ستاره تست ایمنی بر اساس متد С-NCAP 2018 را همراه خود دارد. این محصول در بازار چین با توجه به تریم از 26800 تا 28500 دلار قیمت گذاری می شود.
ابعاد
خودرو از منظر ابعاد برابر با 4970 میلیمتر در طول، 1940 میلیمتر در عرض و 1795 میلیمتر در ارتفاع توسعه یافته است. فاصله بین محورهای آن نیز برابر با 2900 میلیمتر است. وزن خالص خودرو 1771 کیلوگرم محاسبه شده است.
                                                                                            
پیشرانه
در بخش پیشرانه از نمونه 1.6 لیتری 4 سیلندر توربوشارژ  با 197 اسب بخار خروجی و گشتاور 290 نیوتن متر استفاده شده است. این مجموعه با جعبه دنده 7 سرعته دی سی تی در ارتباط با محور جلو هماهنگ شده است.
 بیشینه سرعت نیز برابر با 180 کیلومتر برساعت است. ظرفیت باک 50 لیتر است.
سیستم ترمز در تمامی چرخ ها دیسکی است و رینگ های آلومینیومی استاندارد در اندازه 19 اینچی ارائه می شوند.
کابین و ایمنی
فضای کابین طراحی بروز و باکیفیتی دارد. از فناورانه باید به نمایشگرهای یکپارچه اطلاعات کیلومتر و تنظیمات سیستم سرگرمی اشاره کرد. تنظیمات سیستم تهویه نیز طراحی لمسی دارد که دسترسی اختصاصی برای ردیف عقب نیز در نظر گرفته شده است.
تریم طرح چوب، شارژر بی سیم، استراحتگاه دست هر دو ردیف، امکان تاشدن صندلی ها و ایجاد فضای حمل بار گسترده، سیستم تهویه اتوماتیک، استارت دکمه ای، ورود بدون کلید، درب صندوق باز/بسته بدون دخالت دست، نورپردازی داخلی، ناوبری ماهواره ای، پشتیبانی از فرمان های صوتی، بلوتوث و پورت یو اس بی، آینه های الکتریکی مجهز به تاشوی خودکار/حافظه و گرم کن، تنظیم الکتریکی صندلی راننده و سرنشین با حافظه، سانروف پانورامیک الکتریکی، سنسور باران و ... از دیگر ویژگی های کابین هستند.
در بخش ایمنی نیز می توان به مواردی مانند: سیستم ضد سرقت، کروز کنترل تطبیقی، رادار پارک عقب و جلو، دوربین عقب، ای بی اس، ای بی دی، دستیار ترمز، نشانگر فشار باد لاستیک ها، پایداری الکترونیکی، ترمز اضطراری، دستیار حرکت در سربالایی و سرپایینی، هدلایت اتوماتیک، مه شکن، نور پایین اتوماتیک، ایربگ، ایزوفیکس و ... اشاره کرد.
                                                                                                                                                   
 
                            ",https://www.asriran.com/003UQu
831983,۱۴۰۱/۰۱/۰۲,اقتصادی,صدراعظم آلمان: مخالفت با تحریم نفت و گاز روسیه,او گفت این امر در مورد بسیاری از کشورهای عضو اتحادیه اروپا نیز صدق می‌کند که وابستگی‌شان به انرژی روسیه بسیار بزرگ‌تر است.,"صدراعظم آلمان بر مخالفت خود با تحریم نفت و گاز روسیه تأکید کرد.
اولاف شولتس، صدراعظم آلمان در آستانه نشست سران کشورهای اتحادیه اروپا، گروه هفت و ناتو در بروکسل یک بار دیگر بر مخالفت خود با قطع سریع واردات انرژی از روسیه تأکید کرد.
 شولتس پس از ملاقات با روبرتا متسولا، رئیس پارلمان اتحادیه اروپا تصریح کرد که موضع دولت آلمان در این زمینه تغییر نکرده است. 
او گفت این امر در مورد بسیاری از کشورهای عضو اتحادیه اروپا نیز صدق می‌کند که وابستگی‌شان به انرژی روسیه بسیار بزرگ‌تر است.
شولتس تأکید کرد که هیچ‌کس را نباید در این شرایط تنها گذاشت.
 او گفت که تحریم‌ها باید از یک سو تأثیری قدرتمند بر روسیه بگذارند، اما از سوی دیگر اقتصاد ملی باید قادر به تحمل بار سنگین آن باشند.
وی تاکید کرد: «ما باید صراحت داشته باشیم؛ احتمال دارد که این قضیه نه یک مسئله کوتاه مدت، بلکه یک درگیری درازمدت باشد. و در این وضعیت باید به طور مشترک بار آن را به دوش بکشیم.»                           ",https://www.asriran.com/003UR5
831982,۱۴۰۱/۰۱/۰۲,سیاسی,روحانی بر سر مزار والدین (عکس),حسن روحانی رییس جمهوری سابق در آغاز سال جدید در آرامستان شهر سرخه سمنان بر سر مزار والدین خود حاضر شد. عکس: اعتماد.,,https://www.asriran.com/003UR4
831981,۱۴۰۱/۰۱/۰۲,اقتصادی,خودپرداز‌هایی که پول ندارند,,کد ویدیو  دانلود    فیلم اصلی                                     ,https://www.asriran.com/003UR3
831980,۱۴۰۱/۰۱/۰۲,بین الملل,سوئد/ کشته شدن ۲ معلم زن در حمله خشونت بار در مدرسه,"در جریان این حمله از سلاح گرم استفاده نشده است. این دو زن در ""مدرسه لاتین مالمو"" مشغول به کار بودند.","پلیس سوئد در حال بررسی مرگ دو معلم زن است که روز دوشنبه (۲۱ مارس) در اثر ""حمله‌ای خشونت‌بار"" در دبیرستانی در مالمو در جنوب سوئد کشته شدند.
به گزارش بی بی سی، رسانه‌های محلی می‌گویند این دو زن، که هر دو در دهه پنجاه زندگی خود بودند، پس از آنکه با آمبولانس به بیمارستان منتقل شدند، به‌دلیل شدت جراحات ناشی از چاقو در بیمارستان درگذشتند.
در جریان این حمله از سلاح گرم استفاده نشده است. این دو زن در ""مدرسه لاتین مالمو"" مشغول به کار بودند.
پلیس می‌گوید یک دانش‌آموز ۱۸ ساله در صحنه بازدداشت شده و کارآگاهان می‌گویند در حال بررسی گزارش‌هایی هستند که بر اساس آنها، خود مظنون با پلیس تماس گرفته است.                           ",https://www.asriran.com/003UR2
831978,۱۴۰۱/۰۱/۰۲,حوادث,کشف بقایای بوئینگ ۷۳۷ در چین (فیلم),اثری از ۱۳۲ مسافر نیست.,کد ویدیو  دانلود    فیلم اصلی                                     ,https://www.asriran.com/003UR0
831977,۱۴۰۱/۰۱/۰۲,سیاسی,روسیه: از تجربه هوایی ایران استفاده می‌کنیم,وزیر حمل و نقل روسیه گفت، روسیه براساس تجربه ایران در مورد نحوه سرویس دهی به هواپیما‌ها در شرایط تحریم عمل می‌کند.,مسئولان روس با تکیه بر تجربیات ایران که سال‌ها در تحریم بوده، به‌دنبال راه‌حلی برای تامین قطعات یدکی هواپیما هستند.به گزارش فارس به نقل از خبرگزاری رویترز، ویتالی ساولیف وزیر حمل و نقل روسیه با اعلام این خبر که تاکنون ۷۸ هواپیمای این کشور در خارج از کشور توقیف شده است گفت: روسیه براساس تجربه ایران در مورد نحوه سرویس دهی به هواپیما‌ها در شرایط مشابه (تحریم) عمل می‌کند.در پی حمله روسیه به اوکراین کشور‌های غربی حریم هوایی خود را به روی هواپیما‌های این کشور بستند و با وضع تحریم اعلام کردند هواپیما‌های متعلق به خطوط هوایی روسیه را توقیف خواهند کرد.توقیف ۷۸ هواپیمای روسیه در حالی صورت می‌گیرد که مقامات ترابری این کشور می‌گویند خطوط هوایی این کشور در مجموع ۸۰۰ هواپیما را در روسیه در اختیار دارد.                           ,https://www.asriran.com/003UQz
831976,۱۴۰۱/۰۱/۰۲,سیاسی,قالیباف: تصمیم مجلس برای اصلاح مبنایی ساختار بودجه دقیق بوده است,مجلس مصمم است هزینهٔ جاری توسط وزارت اقتصاد از درآمد‌های گمرک و مالیات تأمین شود و درآمد انفال از جمله نفت توسط سازمان برنامه صرف زیرساخت‌ها شود. البته در گام‌های اول بهتر است از مولّدسازی دارایی‌های دولت برای جبران کسری هزینهٔ جاری استفاده شود.,رییس مجلس شورای اسلامی با اشاره به تاکید مقام معظم رهبری برای استفاده از درآمد‌های نفتی برای ساختن زیرساخت‌های کشور گفت که تاکید رهبر انقلاب نشان داد تصمیم مجلس برای اصلاح مبنایی ساختار بودجه و تفکیک متولیان بودجه‌های عمرانی و جاری تصمیم دقیقی بوده است.به گزارش ایسنا، محمدباقر قالیباف در مطلبی در صفحه توییتر خود نوشت: «تأکید رهبر معظم انقلاب بر صرف درآمد‌های نفتیِ ناشی از افزایش شدید قیمت نفت در زیرساخت‌ها نشان داد تصمیم مجلس برای اصلاح مبنایی ساختار بودجه و تفکیک متولیان بودجه‌های عمرانی و جاری تصمیم دقیقی بوده است.مجلس مصمم است هزینهٔ جاری توسط وزارت اقتصاد از درآمد‌های گمرک و مالیات تأمین شود و درآمد انفال از جمله نفت توسط سازمان برنامه صرف زیرساخت‌ها شود. البته در گام‌های اول بهتر است از مولّدسازی دارایی‌های دولت برای جبران کسری هزینهٔ جاری استفاده شود.با این تکلیف، نفت به تدریج از بودجهٔ جاری کشور جدا خواهد شد و عملاً بودجه بدون وابستگی به نفت محقق می‌شود و آسیب‌پذیری شاخص‌های اقتصادی نسبت به تغییرات قیمت جهانی نفت، به صفر میل خواهد کرد. رسیدن به این هدف غایی باید در برنامهٔ هفتم توسعه و بودجه‌های سنواتی سال‌های آینده تکمیل شود.»رهبر معظم انقلاب اسلامی در بخشی از سخنرانی زنده و تلویزیونی در نخستین روز از سال ۱۴۰۱، به افزایش قیمت نفت و درآمد‌های ارزی اشاره کردند و با طرح این سؤال که با این درآمد‌ها چه می‌خواهید بکنید، گفتند: با این درآمد‌ها دو گونه می‌توان برخورد کرد یا می‌توان آن‌ها را صرف افزایش واردات کرد با این تصور که با این کار، رفاه و آسایش مردم بیشتر می‌شود. این کار اگر چه ظاهر خوبی دارد، اما باطن آن بسیار بد و در واقع ضایع‌کردن سرمایه‌های اساسی کشور است.حضرت آیت‌الله خامنه‌ای افزودند: راه دیگر که راه درست و اساسی است، استفاده از درآمد‌های نفتی برای ساختن زیرساخت‌های کشور و محکم‌کردن بنیان‌ها و ریشه‌دارکردن اقتصاد است که این کار باید انجام شود.                           ,https://www.asriran.com/003UQy
831975,۱۴۰۱/۰۱/۰۲,عمومی,جاده برفی کندوان یکطرفه شد,رئیس پلیس راه استان مازندران: به دلیل بارش برف در محور‌های کوهستانی استان رانندگان از تردد غیرضروری در این محور‌ها پرهیز کنند.,رئیس پلیس راه استان مازندران از یکطرفه شدن جاده کندوان از جنوب به شمال به دلیل بارش برف و حجم ترافیک خبر داد.یدالله جهان‌تاب در گفتگو با ایسنا با اعلام خبر فوق اظهار کرد: محور‌های هراز و سوادکوه نیز به دلیل بارش برف، سطح جاده لغزنده‌ای داشته و ترافیک در این محور‌ها نیز پرحجم گزارش شده است؛ همچنین در محور کیاسر نیز سطح جاده لغزنده است.رئیس پلیس راه استان مازندران خاطرنشان کرد: به دلیل بارش برف در محور‌های کوهستانی استان رانندگان از تردد غیرضروری در این محور‌ها پرهیز کنند.                           ,https://www.asriran.com/003UQx
831974,۱۴۰۱/۰۱/۰۲,اجتماعی ,افزایش ۳۸ درصدی سفر‌های نوروزی در کشور,سردار عبدی فرمانده انتظامی استان نیز گفت: تمهیدات قابل توجهی اندیشیده شده و تمامی جاده‌های حادثه خیز ما تحت رصد پلیس است و به لحاظ تامین امنیت نیز تمامی عزیزان در جاده‌ها حضور فعال دارند.,جانشین فرمانده نیروی انتظامی از افزایش ۳۸ درصدی سفر‌های نوروزی در مقایسه با مدت مشابه ۲ سال گذشته در کشور خبر داد.افزایش ۳۸ درصدی سفر‌های نوروزی در کشوربه گزارش خبرگزاری صداوسیما؛ مرکز آذربایجان شرقی، سردار قاسم رضایی امروز در تبریز گفت: امسال در ایام نوروز بیش از ۱۲ میلیون سفر گزارش شده است و ۳۸ درصد افزایش سفر نسبت به سال ۹۸ را شاهد هستیم که نشان از حال و هوای شادی و امنیت در کشور است.سردار عبدی فرمانده انتظامی استان نیز گفت: تمهیدات قابل توجهی اندیشیده شده و تمامی جاده‌های حادثه خیز ما تحت رصد پلیس است و به لحاظ تامین امنیت نیز تمامی عزیزان در جاده‌ها حضور فعال دارند.مدیرکل راهداری و حمل و نقل جاده‌ای آذربایجان شرقی گفت: تردد بیش از ۵ میلیون و ۶۰۰ هزار دستگاه خودرو در محور‌های استان در ایام اجرای طرح نوروزی ثبت شده است.علیزاده گفت: در مقایسه با مدت مشابه پارسال افزایش ۱۴ درصدی سفر‌ها را نشان می‌دهد. وی افزود: در این مدت بیشترین میزان تردد از آزادراه تبریز ـ زنجان، میاندوآب ـ ملکان، جزیره اسلامی ـ تبریز و ایواوغلی ـ مرند انجام شده است.وی گفت: در این مدت ناوگان حمل و نقل عمومی استان اعم از اتوبوس، مینی بوس و سواری۶۴ هزار و۲۱۳ مسافر را با ۶ هزار ۷۸۸سفر جا به جاکرده است.علیزاده اضافه کرد: از پایانه مسافری جلفا ۴ هزار و ۹۰۰ مسافر و از پایانه مرزی نوردوز ۲ هزار و ۶۰۰ مسافر تردد کرده اند.مدیرکل راهداری و حمل و نقل جاده‌ای آذربایجان شرقی با اعلام اینکه در حال حاضر همه راه‌های شریانی، اصلی و فرعی استان باز است و تردد در آنهاجریان دارد گفت: باتوجه به بارش برف در روز‌های اخیر در اکثر محور‌های استان راهداران اداره کل با استفاده از ماشین آلات راهداری بیش ۱۸هزارکیلومتر- باند راه را برف روبی کردند.وی در خصوص وضعیت راه‌های روستایی هم اعلام کرد: راه بیش از ۵۰ روستای استان در شهرستان‌های اهر، ورزقان و کلیبر به علت بارش برف بسته است و نیرو‌های راهداری با وجود کولاک درصدد بازگشایی مسیر این روستا‌ها هستند.                           ,https://www.asriran.com/003UQw
831973,۱۴۰۱/۰۱/۰۲,حوادث,خسارات مالی توفان امروز در تهران (فیلم),توفان در تهران باعث افتادن درختان و تیرچراغ برق روی چند خودرو شد.,"پیش بینی شما از وقوع طوفان امروز با چه فاصله زمانی بود؟ زودتر هم می شد اطلاع رسانی شود؟
  

    کد ویدیو  دانلود    فیلم اصلی          
                            ",https://www.asriran.com/003UQv
831971,۱۴۰۱/۰۱/۰۲,عمومی,سازمان جهانی بهداشت: لغو محدودیت‌های کرونایی در اروپا بی‌رحمانه انجام شد,در حالیکه پادشاه نروژ به کرونا مبتلا شد، سازمان جهانی بهداشت از لغو محدودیت‌های کرونایی در کشور‌های اروپایی ابراز تاسف کرد.,"سازمان جهانی بهداشت از لغو یک‌باره محدودیت‌های کرونایی در برخی کشور‌های اروپایی ابراز تاسف کرد.به گزارش باشگاه خبرنگاران و به نقل از خبرگزاری فرانسه، سازمان جهانی بهداشت با اشاره به لغو محدودیت‌های کرونایی در کشور‌هایی از جمله آلمان، فرانسه، ایتالیا، و انگلیس اعلام کرد: «برخی کشور‌های اروپایی محدودیت‌های کرونایی را ""بی‌رحمانه"" لغو کردند.»این پیام سازمان جهانی بهداشت در حالی منتشر شد که منابع خبری از مثبت شدن پاسخ تست کرونای «هارالد پنجم» پادشاه نروژ، خبر دادند.همچنین اغلب کشور‌های اروپایی در حال حاضر با چندین موج کرونا رو به رو بوده‌اند و آمار مبتلایان به کرونا در آن‌ها بالاست، اما برخی از آن‌ها در فواصل مختلف از لغو محدودیت‌های کرونایی صحبت کرده‌اند.به طور مثال، اسفند ماه سال گذشته، «بوریس جانسون» نخست‌وزیر انگلیس اعلام کرد که قرار است طرحی با نام «زندگی با کرونا» را ارائه کند و به موجب آن تمامی محدودیت‌های کرونایی وضع شده در انگلیس لغو شود.ماه ژانویه (دی)، دولت جانسون اکثر محدودیت‌های اعمال‌شده از جمله ارائه کارت واکسن و ماسک اجباری را در بیشتر مکان‌ها به جز بیمارستان‌ها در انگلیس لغو کرد.                           ",https://www.asriran.com/003UQt
831970,۱۴۰۱/۰۱/۰۲,سیاسی,احتمال بازگشت خشونت به فرانسه در آستانه انتخابات؛ مکرون خواستار حفظ آرامش شد,جزیره کرس یکی از جزایر کشور فرانسه و چهارمین جزیره بزرگ در دریای مدیترانه پس از سیسیل، ساردنی و قبرس و همچنین زادگاه ناپلئون اول، امپراتور فرانسه است.,به دنبال مرگ یک ناسیونالیست جزیره کُرس فرانسه در زندان، امانوئل مکرون رئیس جمهوری این کشور همزمان با نگرانی‌ها درباره احتمال بازگشت خشونت به فرانسه در آستانه انتخابات ریاست جمهوری، خواستار حفظ آرامش شد.به گزارش ایرنا، خبرگزاری رویترز نوشت: ایوان کولونا ناسیونالیست جزیره کرس فرانسه به نماد مشکلات این جزیره واقع در مدیترانه با سرزمین اصلی فرانسه تبدیل شده است.جزیره کرس یکی از جزایر کشور فرانسه و چهارمین جزیره بزرگ در دریای مدیترانه پس از سیسیل، ساردنی و قبرس و همچنین زادگاه ناپلئون اول، امپراتور فرانسه است.این جزیره در جنوب شرق فرانسه واقع شده و در سال‌های اخیر در این جزیره، چندین جنبش سیاسی مشغول به فعالیت بوده اند که برخی از آن‌ها خواستار خودمختاری بیشتر کُرس و حتی استقلال این جزیره از جمهوری فرانسه شده‌اند.کولونا روز دوشنبه بعد از یک دوره کما درگذشت. او به دلیل درگیری با یکی از زندانیان به کما رفته بود. اعتراضات خونین جزیره کرس را دراوایل ماه مارس در بر گرفت. این اعتراضات به دنبال حمله به این ناسیونالیست آغاز شد و اکنون بیم آن می‌رود که با مرگ او بار دیگر خشونت‌ها از سرگرفته شود.مکرون در مصاحبه با رادیو «فرانسه بلو/ France Bleu» گفت مهم است که آرامش حفظ شود و ازسیاستمداران محلی این کشوربه دلیل درخواست‌های مشابهی قدردانی کرد.جزیره کرس در زمینه خشونت جدایی طلبان سابقه دارد و دولت فرانسه مجبور است در حالی که تنها چند هفته تا انتخابات ریاست جمهوردر این کشور باقی نمانده است به دقت اوضاع آن را تحت نظر داشته باشد.کولونا، که در سال ۱۹۹۸ به دلیل ترور کلود اریگناک، مقام ارشد منطقه ای، در حال گذراندن حبس ابد بود.مارین لوپن، رهبر راست افراطی فرانسه که شانس این را دارد که به دور دوم انتخابات ماه آینده راه یابد، گفت، دولت مکرون به رای‌دهندگان برای دادن پاسخ‌هایی بدهکار است که چگونه ممکن است چنین مرگ «شرم‌آور»‌ی در زندان رخ داده باشد.مردم فرانسه در روز‌های ۱۰ و ۲۴ آوریل (۲۱ فروردین و ۴ اردیبهشت) برای انتخاب رئیس جمهوری برای یک دوره پنجساله به پای صندوق‌های رای می‌روند. این انتخابات که با رای مستقیم مردم صورت می‌گیرد معمولا به دلیل تعدد نامزد‌هایی که احزاب مختلف را نمایندگی می‌کنند در دو مرحله انجام می‌شود.پاریس پایتخت فرانسه به تازگی شاهد جنبش اعتراضی با شکلی تازه با نام «کاروان آزادی» بود که هدف آن اعتراض به سیاست‌های الیزه بود و بیشتر خاطره اعتراض‌های گسترده «جلیقه زرد»‌ها در سال‌های اخیر را یاداوری می‌کرد.                           ,https://www.asriran.com/003UQs
831969,۱۴۰۱/۰۱/۰۲,عمومی,برف و کولاک جاده کندوان را مسدود کرد,نیرو‌های راهداری در قالب پنج اکیپ مجهز مشغول برف روبی و نمک پاشی این مسیر و رها سازی خودرو‌های در راه مانده هستند.,رئیس اداره راهداری و حمل‌ونقل جاده‌ای چالوس، نوشهر و کلاردشت گفت که کولاک شدید به همراه بارش برف در منطقه موجب بسته شدن جاده کندوان شده است.مهدی صفایی سه شنبه شب در گفتگو با خبرنگار ایرنا افزود: بارش سنگین برف همراه با کولاک که از عصر امروز آغاز شد و همچنان ادامه دارد، یخبندان شبانه را هم به همراه داشت و به همین دلیل برای حفظ امنیت جاده کندوان بر روی تردد خودرو‌ها بسته شده است.وی گفت که نیرو‌های راهداری در قالب پنج اکیپ مجهز مشغول برف روبی و نمک پاشی این مسیر و رها سازی خودرو‌های در راه مانده هستند.مسئول ایستگاه هواشناسی سیاه بیشه نیز وضعیت هوای این منطقه را برفی اعلام کرد و گفت: در حال حاضر ارتفاع برف در منطقه سیاه بیشه به ۳۰ سانتیمتر و دمای هوا در این منطقه نیز به پنج درجه زیر صفر رسیده است.کرمعلی اسدی افزود: با توجه به عبور فعالیت سامانه بارشی از منطقه شاهد بارش برف هستیم که تا جمعه صبح ادامه خواهد داشت.حدود ۸۰ کیلومتر از مسیر ۱۶۰ کیلومتری جاده کندوان در حوزه استحفاظی مازندران واقع است.                           ,https://www.asriran.com/003UQr
831968,۱۴۰۱/۰۱/۰۲,ورزشی,دومین تمرین ایران در پاجو و ادامه غیبت لژیونر‌ها,همچنین تعدادی از لژیونر‌های دعوت‌شده به تیم ملی نظیر عابدزاده، بیرانوند، محمدی، حاج‌صفی، انصاری فرد و … در تمرینات تیم ملی غایب هستند.,دومین تمرین ملی‌پوشان در کره جنوبی عصر سه‌شنبه در مجموعه ورزشی پاجو برگزار شد.به گزارش ایسنا، این تمرین که با نظارت دراگان اسکوچیچ انجام شد، به مسائل و محور‌های تاکتیکی مورد تاکید کادر فنی اختصاص داشت. تمرین ملی‌پوشان ساعت ۱۹ شروع شد و یک ساعت به طول انجامید.تیم ملی فردا آخرین تمرین خود قبل از بازی مقابل کره جنوبی را در ورزشگاه محل برگزاری انجام خواهد داد. این تمرین ساعت ۲۰ به وقت محلی برگزار خواهد شد.همچنین تعدادی از لژیونر‌های دعوت‌شده به تیم ملی نظیر عابدزاده، بیرانوند، محمدی، حاج‌صفی، انصاری فرد و … در تمرینات تیم ملی غایب هستند.دیدار ایران و کره‌جنوبی روز پنج‌شنبه ساعت ۱۴:۳۰ با حضور ۶۵ هزار تماشاگر در سئول برگزار می‌شود.                           ,https://www.asriran.com/003UQq
831950,۱۴۰۱/۰۱/۰۲,فناوری و IT,اختراع 40000 سلاح شیمیایی فقط در 6 ساعت!,این آزمایش نشانه آشکاری از این است که چرا به نظارت دقیق‌تر بر مدل های هوش مصنوعی نیاز داریم و باید درباره عواقب کار خود به واقع فکر کنیم.,"عصر ایران – در جامعه امروزی از هوش مصنوعی بیشتر برای موارد مثبت و سازنده استفاده می شود. اما اگر این گونه نبود، شرایط به چه شکلی می شد؟
این پرسشی است که پژوهشگران شرکت Collaborations Pharmaceuticals در زمان آزمایش هایی با استفاده از یک هوش مصنوعی که برای جستجوی داروهای مفید ساخته شده بود، با خود مطرح کردند. این شرکت در زمینه پژوهش و توسعه دارو برای بیماری های نادر و کمتر مورد توجه قرار گرفته فعالیت می کند.
بنابر مقاله ای که در Nature Machine Intelligence منتشر شد، پژوهشگران شرکت Collaborations Pharmaceuticals تغییراتی را در این هوش مصنوعی ایجاد کرده تا برای جستجو و اختراع سلاح های شیمیایی بکار گرفته شود. الگوریتم یادگیری ماشینی با کشف و ارائه 40 هزار ترکیب فقط در شش ساعت، آنها را تحت تاثیر قرار داد.
تفکر ساده لوحانه 
پژوهشگران Collaborations Pharmaceuticals در مقاله خود اشاره داشتند که این ایده قبلا به ذهن‌شان خطور نکرده بود. آنها تا حدی از نگرانی های امنیتی در مورد کار با عوامل بیماری‌زا (پاتوژن ها) یا مواد شیمیایی سمی آگاه بودند، اما این ارتباطی به آنها نداشت. آنها عمدتا در محیطی مجازی کار می کنند. کار این پژوهشگران ریشه در ساخت مدل های یادگیری ماشینی برای اهداف درمانی و سمی دارد تا به طراحی مولکول های جدید برای کشف دارو کمک کند.
به گفته پژوهشگران Collaborations Pharmaceuticals، ما دهه ها را صرف استفاده از رایانه ها و هوش مصنوعی کرده ایم تا سلامت انسان را بهبود ببخشیم، نه این که آن را تضعیف و تخریب کنیم. اما در زمینه سوء استفاده بالقوه از فعالیت هایمان تفکری ساده لوحانه داشتیم زیرا هدف ما همواره اجتناب از ویژگی های مولکولی بوده که می توانند در بسیاری از کلاس های مختلف پروتئین های ضروری برای زندگی انسان تداخل ایجاد کنند.
حتی فعالیت این پژوهشگران روی ویروس ابولا و سموم عصبی، که می توانست نگرانی هایی را در مورد پیامدهای منفی بالقوه مدل های یادگیری ماشینی ایجاد کند، زنگ خطر را برای آنها به صدا درنیاورده بود.
آزمایش آنها چگونه کار می کند؟ 
شرکت Collaborations Pharmaceuticals مدل های یادگیری ماشینی محاسباتی را برای پیش بینی سمیت ارائه می کند. تمام کاری که پژوهشگران باید انجام می دادند تطبیق روش شناسی (متدولوژی) خود برای جستجو بود و چیزی که به دست آوردند به یک اثبات محاسباتی از مفهومی برای ساخت سلاح های بیوشیمیایی تکامل یافت.
تیم پژوهشی قصد داشتند ببیند که اگر الگوریتم هوش مصنوعی به جای وطیفه ای مثبت روی انجام وظیفه ای منفی تنظیم شود چقدر سریع و راحت می تواند مورد سوء استفاده قرار بگیرد. این آزمایش نشانه آشکاری از این است که چرا به نظارت دقیق‌تر بر مدل های هوش مصنوعی نیاز داریم و باید درباره عواقب کار خود به واقع فکر کنیم.                           ",https://www.asriran.com/003UQY
831967,۱۴۰۱/۰۱/۰۲,عمومی,انهدام یک باند قاچاق سلاح و مهمات در خوزستان,سرکرده باند مورد نظر با همکاری اعضای آن یک محموله مهمات جنگی را از طریق مرز‌های غربی و جنوبی وارد استان کرده و با هدف توزیع در زمان مناسب اقدام به دپو آن کرده بودند.,"سازمان اطلاعات فرماندهی کل انتظامی کشور در اطلاعیه‌ای از انهدام یک باند قاچاق سلاح و دستگیری پنج نفر اعضای آن در استان خوزستان خبر داد.به گزارش ایسنا به نقل از پایگاه خبری پلیس، سازمان اطلاعات فرماندهی کل انتظامی کشور در اطلاعیه‌ای از انهدام یک باند قاچاق سلاح و مهمات و دستگیری پنج عضو آن در استان خوزستان خبر داد و در تشریح آن توضیح داد: ""چشمان تیزبین و همیشه بیدار فرزندان ملت در این سازمان در اولین روز از تعطیلات نوروزی و در راستای ارتقاء امنیت عمومی با اشراف اطلاعاتی و رصد‌های هوشمندانه سرکرده یک باند قاچاق سلاح ومهمات در استان را شناسایی کردند.سرکرده باند مورد نظر با همکاری اعضای آن یک محموله مهمات جنگی را از طریق مرز‌های غربی و جنوبی وارد استان کرده و با هدف توزیع در زمان مناسب اقدام به دپو آن کرده بودند.ماموران سازمان اطلاعات فرماندهی کل انتظامی کشور پس از اقدامات اطلاعاتی طی یک عملیات منسجم و غافلگیرانه از منازل و مخفیگاه آن‌ها بازرسی و ۵۹ قبضه سلاح شامل ۲۴ قبضه کلت کمری، ۲ قبضه کلاش، ۲ قبضه سینالوف، ۳۱ قبضه سلاح شکاری شامل تک لول ۱۲ قبضه، یک قبضه دو لول و ۱۸ قبضه شورشی، ۴ تیغه خشاب کلاش، ۲۸ تیغه خشاب کلت، ۱۲۰ فشنگ جنگی کلاش، ۵۰ فشنگ جنگی کلت و ۱۰ فشنگ شکاری کشف و پنج نفر از قاچاقچیان نیز دستگیر شدند.این اقدام هوشمندانه، بیانگر اشراف اطلاعاتی و تلاش شبانه‌روزی پلیس برای امنیت مردم است و در تحقق این هدف حتی در ایام تعطیل نیز از مجاهدت و تلاش دست نخواهند کشید. ""                           ",https://www.asriran.com/003UQp
831966,۱۴۰۱/۰۱/۰۲,بین الملل,پریدن برجک به روایت تصویر (فیلم),در انهدام تانک T۷۲ ارتش روسیه در اوکراین، برجک آن منهدم و از بدنه جدا شده است. کارشناسان می‌گویند نوع ساختار تانک T۷۲ و بارگذاری مهمات زیر برجک، باعث می‌شود در صورت اصابت موشک ضد زره، برجک تانک با سرعت زیادی از بدنه جدا شده و اصطلاحا بپرد.,"کد ویدیو  دانلود    فیلم اصلی          
                           ",https://www.asriran.com/003UQo
831965,۱۴۰۱/۰۱/۰۲,عمومی,ترافیک سنگین در هراز/ بازگشایی جاده چالوس تا ساعاتی دیگر,معاون مرکز مدیریت راه‌های کشور گفت: راهداران در تلاش برای بازگشایی مسیر و برف‌روبی در محور چالوس هستند. با توجه به شرایط موجود به نظر می‌رسد تا ساعاتی دیگر جاده چالوس بازگشایی شود.,معاون مرکز مدیریت راه‌های کشور گفت: جاده چالوس به علت بارش سنگین برف مسدود شده و تا ساعاتی دیگر بازگشایی می‌شود.مهدی مخبر، معاون مرکز مدیریت راه‌های کشور، در گفتگو با ایسنا اظهار کرد: از صبح امروز ترافیک سنگینی در محور‌های شمالی به‌ویژه محور هراز و چالوس به وجود آمد. پلیس راه مانند روز‌های گذشته با ایجاد محدودیت‌هایی سعی در کنترل و تخلیه بار ترافیکی در نقاط پرتردد این محور‌ها داشت.او افزود: هم‌اکنون ترافیک سنگینی در محور هراز وجود دارد که از ساعات اولیه صبح امروز تاکنون ادامه داشته است، اما از نظر شرایط جوی مشکل خاصی در محور هراز وجود ندارد.مخبر ادامه داد: در جاده چالوس از صبح امروز ترافیک ساعت‌به‌ساعت سنگین‌تر شد، اما بارش برف سنگین در محدوده سیاه‌بیشه بعد از پل زنگوله موجب شد پلیس اقدام به ایجاد محدودیت ترافیکی برای تخلیه بار ترافیکی کند تا بتوانیم محور را بازگشایی کنیم.معاون مرکز مدیریت راه‌های کشور گفت: راهداران در تلاش برای بازگشایی مسیر و برف‌روبی در محور چالوس هستند. با توجه به شرایط موجود به نظر می‌رسد تا ساعاتی دیگر جاده چالوس بازگشایی شود.                           ,https://www.asriran.com/003UQn
831964,۱۴۰۱/۰۱/۰۲,اجتماعی ,پلمب بیش از ۱۰۰۰مرکز تهیه، توزیع و عرضه مواد غذایی,وی درباره بازرسی‌های انجام شده از مراکز تهیه، توزیع و عرضه مواد غذایی و اماکن عمومی نیز افزود: ۶٩ هزار و ١۵٣ بازدید از این مراکز صورت گرفته است.,سخنگوی سازمان اورژانس کشور آمار ارایه خدمات در طرح سلامت نوروزی را ارایه کرد و گفت: از ۲۵ اسفند تا روز گذشته اول فروردین ۱۴۰۱ در مجموع ۶۵ هزار و ۴٢١ ماموریت توسط خودرو‌های امدادی اورژانس ١١۵ انجام شده است.مجتبی خالدی در گفتگو با ایسنا، درباره آمار مراجعه بیماران و ارائه خدمات اورژانس به مسافران نوروزی در طرح سلامت ١۴٠١ اظهار کرد: بر اساس گزارش‌های اورژانس از ٢۵ اسفند ماه تا ساعت ٢۴ روز گذشته ٢ هزار و ١٣۶ نفر به ایستگاه‌های سلامت نوروزی مراجعه کردند.وی ادامه داد: ٣١ هزار و ۴٠٩ نفر بیمار و مصدوم توسط اورژانس پیش بیمارستانی به مراکز درمانی منتقل شدند.خالدی در خصوص تعداد ماموریت‌های موتورلانس اورژانس کشور نیز در این مدت گفت: ۶ هزار و ٧٩١ ماموریت موتورلانس در طرح سلامت نوروزی انجام شده است. همچنین ۴٢ ماموریت نیز از سوی اتوبوس آمبولانس‌ها و ۴٢ ماموریت از سوی اورژانس هوایی صورت گرقته است. در مجموع ۶۵ هزار و ۴٢١ ماموریت توسط خودرو‌های امدادی اورژانس ١١۵ انجام شده است. سخنگوی سازمان اورژانس کشور با بیان اینکه در طح نوروزی ۶٨٧ هزار و ۶٩ نفر به مراکز درمانی مراجعه کردند، گفت: در این راستا ١۴۵ هزار و ٩۵٣ نفر در بیمارستان‌ها بستری هستند و بر اساس گزارش‌ها در طرح سلامت نوروزی ١۴ هزار و ۶٢٩ جراحی اورژانسی نیز انجام شده است.وی درباره بازرسی‌های انجام شده از مراکز تهیه، توزیع و عرضه مواد غذایی و اماکن عمومی نیز افزود: ۶٩ هزار و ١۵٣ بازدید از این مراکز صورت گرفته است.خالدی ادامه داد: ۶ هزار و ٩٠٣ مرکز تهیه، توزیع و عرضه مواد غذایی و اماکن عمومی به مراجع قضایی معرفی شدند. هزار و ٢۶۶ مرکز تهیه، توزیع و عرضه مواد غذایی نیز پلمب شدند.                           ,https://www.asriran.com/003UQm
831962,۱۴۰۱/۰۱/۰۲,بین الملل,اولین دیدار مشترک سران اسرائیل، امارات و مصر / احتمال بررسی بازگشت امریکا به برجام,به نظر می رسد علی رغم بیانیه های اسرائیل، امارات و مصر، موضوع اصلی این دیدار، سیاسی امنیتی بوده است.,"برای اولین بار، سران اسرائیل، امارات و مصر باهم دیدار مشترکی برگزار کردند.
به گزارش عصرایران، این دیدار در بندر شرم الشیخ مصر (واقع در جنوب صحرای سینا و شمال دریای سرخ) انجام شد. در این دیدار نخست وزیر اسرائیل (نفتالی بنت)، رئیس جمهوری مصر (عبدالفتاح سیسی) و ولیعهد ابوظبی (شیخ محمد بن زاید) حضور داشتند.
به نظر می رسد علی رغم بیانیه های اسرائیل، امارات و مصر، موضوع اصلی این دیدار، سیاسی امنیتی بوده است. ریاست جمهوری مصر درباره این دیدار نوشت که ""تاثیرات جنگ در اوکراین به ویژه در زمینه انرژی و امنیت غذایی"" مورد گفتگو قرار گرفته است. خبرگزاری فرانسه نوشت مصر بزرگترین واردکننده گندم در جهان است. مصر نگران است جنگ روسیه علیه اوکراین بر واردات گندم این از از این دو کشور تاثیر بگذارد.
رسانه های اسرائیلی هم گفته اند سران اسرائیل و مصر درباره گزارش های مربوط به احتمال توافق هسته ای ایران و کشورهای غربی، گفتگو کردند.
اسرائیل مخالف بازگشت امریکا به برجام است. اسرائیل از مهمترین و جدی ترین حامیان اقدام ترامپ در خروج از برجام در سال 2018 و بازگرداندن تحریم های شدید علیه ایران است.ایران و گروه 1+5 درباره احیای برجام مذاکرات چند سال مذاکره داشتند و هم اکنون در آستانه دست یابی به توافق جدیدی هستند.
اسرائیل و برخی کشورهای جنوب خلیج فارس از جمله بحرین، عربستان سعودی و امارات، از بازگشت امریکا به برجام و احتمال برداشته شدن برخی تحریم های شدید علیه ایران، مواضع مشابه و نزدیک به هم دارند. نگرانی درباره ایران یکی از دلایل نزدیک شدن اسرائیل و برخی کشورهای جنوب خلیج فارس در سال های اخیر است.                           ",https://www.asriran.com/003UQk
831963,۱۴۰۱/۰۱/۰۲,اجتماعی ,بازداشت ضارب زنِ دزفولی در تهران,گفتنی است، طی روز‌های گذشته ویدئویی از ضرب و شتم یک زن توسط مردی مسلح در یکی از خیابان‌های دزفول به صورت گسترده در فضای مجازی کشور و شبکه‌های ضدانقلاب منتشر شد که واکنش‌های زیادی به همراه داشت.,فرمانده انتظامی دزفول گفت: فردی که چندی پیش با سلاح کلاشینکف اقدام به ضرب و جرح یک زن در ملأعام کرده و کلیپ آن در فضای مجازی پخش شده بود، دستگیر شد.به گزارش فارس سرهنگ روح الله گراوندی فرمانده انتظامی دزفول اظهار کرد: در پی انتشار کلیپی در فضای مجازی مبنی بر قدرت نمایی و ضرب و جرح یک زن با سلاح و اعمال زور و متعاقب آن متواری شدن متهم، موضوع دستگیری به صورت ویژه در دستور کار پلیس قرار گرفت.وی افزود: ابتدا توسط مأموران دو نفر از همدستان متهم دستگیر و در سحرگاه شب گذشته کارآگاهان ویژه پلیس آگاهی با انجام کار‌های اطلاعاتی و اقدامات فنی پلیسی موفق به شناسایی مخفیگاه متهم در شرق تهران شدند و پس از هماهنگی با مرجع قضایی و در یک عملیات پیچیده و مقتدرانه و منسجم پلیسی در شرق تهران متهم اصلی را دستگیر کردند.فرمانده انتظامی شهرستان دزفول در ادامه عنوان کرد: متهم هیچ گونه ارتباطی با نهاد‌های نظامی و دولتی نداشته و علت ضرب و جرح، اختلافات خانوادگی بوده است.سرهنگ گراوندی با اشاره به کشف سلاح کلاشنیکف و خودروی به کار رفته در صحنه جرم گفت: تلاش و زحمات شبانه روزی دادستان عمومی و انقلاب دزفول و پشتیبانی خبری سربازان گمنام امام زمان (عج) این شهرستان در راستای همکاری با پلیس آگاهی قابل تقدیر است.وی تاکید کرد: تأمین امنیت مردم شهرستان دزفول خط قرمز پلیس بوده و این فرماندهی هیچ گونه تعارف و مماشاتی با اراذل و اوباش و مخلان نظم و امنیت نخواهد داشت.گفتنی است، طی روز‌های گذشته ویدئویی از ضرب و شتم یک زن توسط مردی مسلح در یکی از خیابان‌های دزفول به صورت گسترده در فضای مجازی کشور و شبکه‌های ضدانقلاب منتشر شد که واکنش‌های زیادی به همراه داشت.                           ,https://www.asriran.com/003UQl
831961,۱۴۰۱/۰۱/۰۲,عمومی,مازندران / نجات ۳ بیمار با نخستین اهدای عضو سال ۱۴۰۱,اعضای بدن این بیمار مرگ مغزی شامل کبد و ۲ کلیه به سه نفر و همچنین نسوج بیمار به چندین بیمار حیات دوباره بخشید.,معاون درمان دانشگاه علوم پزشکی بابل گفت: اهدای عضو مرد ۴۷ ساله محمودآبادی، به سه نفر حیات دوباره بخشید که نخستین مورد اهدا در سال ۱۴۰۱ بود.شهرام سیفی با اعلام خبر فوق اظهار کرد: زنده‌یاد موسی رمضانیان ۴۷ ساله اهل روستای ملاکلا شهرستان محمودآباد که به دلیل سکته مغزی دچار خونریزی و به بیمارستان آیت‌اله روحانی (ره) بابل منتقل شده بود، علی‌رغم تلاش پزشکان و همکاران ICU داخلی، دچار مرگ مغزی شد و با رضایت خانواده جهت اهدای عضو به تهران منتقل گردید.سیفی اضافه کرد: اعضای بدن این بیمار مرگ مغزی شامل کبد و ۲ کلیه به سه نفر و همچنین نسوج بیمار به چندین بیمار حیات دوباره بخشید.وی خاطرنشان کرد: این مرحوم، هشتاد و چهارمین مورد شناسایی شده مرگ مغزی توسط این معاونت از سال ۸۵ و نخستین مورد در سال ۱۴۰۱ بود.                           ,https://www.asriran.com/003UQj
831960,۱۴۰۱/۰۱/۰۲,اقتصادی,افزایش ۱۹ میلیون لیتری میانگین مصرف بنزین کشور,میانگین مصرف بنزین کشور ۱۹ میلیون لیتر افزایش یافت.,مدیرعامل شرکت ملی پخش فرآورده‌های نفتی از توزیع ۸۹ میلیون لیتر بنزین در کشور و افزایش ۱۹ میلیون لیتری میانگین توزیع بنزین کشور در ایام تعطیلات آغاز سال نو در مقایسه با مدت مشابه پارسال خبر داد.به گزارش ایسنا، کرامت ویس کرمی در این باره گفت: میانگین توزیع بنزین کشور در فاصله روز‌های ۲۵ اسفند ۱۴۰۰ تا یکم فروردین ماه ۱۴۰۱، ۱۱۲ میلیون لیتر بوده است که این عدد حاکی از افزایش ۱۹ میلیون لیتری مصرف بنزین کشور در مقایسه با مدت مشابه پارسال است.وی افزود: میانگین توزیع بنزین کشور در مدت مشابه پارسال (۲۵ اسفند ۹۹ تا یکم فروردین ۱۴۰۰) ۹۳ میلیون لیتر بوده است.مدیرعامل شرکت ملی پخش فرآورده‌های نفتی تاکید کرد: در روز ۲۸ اسفندماه ۱۴۰۰ با ثبت یک رکوردی جدید، ۱۳۱ میلیون لیتر بنزین در کشور توزیع شد.به گزارش ایسنا، وزیر نفت روز دوشنبه (یکم فروردین ماه ۱۴۰۱) در بازدیدی سرزده از مرکز دیسپچینگ شرکت ملی پخش فرآورده‌های نفتی از توزیع میانگین روزانه ۱۱۶ میلیون لیتر بنزین در کشور در فاصله روز‌های ۲۵ تا ۲۹ اسفندماه ۱۴۰۰ خبر داد که این عدد در مقایسه با مدت مشابه سال ۹۹ (۲۵ تا ۲۹ اسفند) ۲۳ درصد افزایش یافته است.                           ,https://www.asriran.com/003UQi
831959,۱۴۰۱/۰۱/۰۲,ورزشی,پایان ماجرای استعفای سرمربی پرسپولیس / گل‌محمدی در تمرین شرکت می‌کند,او در گفتگوی تلفنی با رضا درویش مدیرعامل باشگاه نیز استعفای خود را اعلام کرد اما درویش از وی خواست تا در طول تعطیلات یک هفته‌ای تمرینات تیم به استراحت بپردازد به موضوع دیگری فکر نکند.,"سرمربی تیم فوتبال پرسپولیس فردا در اولین تمرین سال جدید سرخپوشان حضور خواهد یافت.
به گزارش مهر یحیی گل‌محمدی سرانجام تصمیم گرفت در تمرین فردای پرسپولیس شرکت کند و بار دیگر مسئولیت آماده سازی سرخپوشان را برعهده بگیرد.گل‌محمدی پس از تساوی یک -یک پرسپولیس و استقلال در دربی ٩٨ که در آن به شدت به داوری معترض بود با انتشار استوری در صفحه شخصی‌اش به نوعی از هدایت پرسپولیس کناره گیری کرده و در این مدت روی تصمیم خود مانده بود، اما درنهایت با صحبت‌های مطرح شده اعلام کرد در اولین تمرین تیم در سال جدید حضور خواهد یافت.                           ",https://www.asriran.com/003UQh
831958,۱۴۰۱/۰۱/۰۲,عمومی,برگزاری روز جهانی شعر در هلند با اشعار نظامی,۲۱ مارس برابر با اول فروردین از سال ۱۹۹۹ با هدف ترویج خواندن، نوشتن و انتشار شعر و برجسته کردن تنوع زبانی از طریق بیان شاعرانه، ازسوی یونسکو به عنوان روز جهانی شعر نام‌گذاری شده است.,"شامگاه اول فروردین مصادف با نوروز و روز جهانی شعر، شب شعر بین‌المللی در مجموعه فرهنگی آماره شهر لاهه که از معتبرترین مراکز همایش‌های فرهنگی هلند به شمار می‌رود، با حضور شاعرانی از کشور‌های هلند، سوئیس، پرو، اروگوئه، عراق، مراکش، سوریه و اسپانیا و همراهی نوازنده هلندی برگزار شد.به گزارش ایسنا، ازجمله چهره‌های برجسته این جشنواره، شاعر معروف هلندی آرین دوینکر بود و شاعران حاضر، به زبان‌های هلندی، انگلیسی، فارسی و عربی اشعاری سرودند.
در این جشنواره، زندگی و اشعار شاعر خوش‌آوازه ایرانی، نظامی گنجوی، مورد توجه ویژه قرار داشت و محمد الامین، شاعر برجسته ایرانی-هلندی و دبیر جشنواره، اشعاری از حکیم نظامی قرائت کرد. ابیاتی از اشعار مولانا جلال الدین رومی نیز توسط یکی از شاعران هلندی بازخوانی شد.
۲۱ مارس برابر با اول فروردین از سال ۱۹۹۹ با هدف ترویج خواندن، نوشتن و انتشار شعر و برجسته کردن تنوع زبانی از طریق بیان شاعرانه، ازسوی یونسکو به عنوان روز جهانی شعر نام‌گذاری شده است.                           ",https://www.asriran.com/003UQg
831957,۱۴۰۱/۰۱/۰۲,اجتماعی ,افزایش شمار مصدومان توفان تهران و البرز به ۱۱ تن/ آماده باش اورژانس,مجتبی خالدی: بر اساس گزارش‌های سازمان اورژانس کشور در پی وقوع توفان امروز در استان‌های تهران و البرز تا کنون ١١ تن مصدوم شدند.,سخنگوی سازمان اورژانس کشور از افزایش مصدومان توفان تهران و البرز خبر داد.مجتبی خالدی در گفتگو با ایسنا، در این باره اظهار کرد: بر اساس گزارش‌های سازمان اورژانس کشور در پی وقوع توفان امروز در استان‌های تهران و البرز تا کنون ١١ تن مصدوم شدند.وی ادامه داد: ٩ نفر در تهران و دو نفر در کرج دچار مصدومیت شدند که این افراد به مراکز درمانی منتقل شدند.خالدی اظهار کرد: مراکز درمانی و اورژانس پیش بیمارستانی همچنان در آماده باش هستند.                           ,https://www.asriran.com/003UQf
831956,۱۴۰۱/۰۱/۰۲,عمومی,برف در جاده چالوس (فیلم),برف بهاری جاده چالوس را بست.,کد ویدیو  دانلود    فیلم اصلی                                     ,https://www.asriran.com/003UQe
831955,۱۴۰۱/۰۱/۰۲,حوادث,دکل نیمه واژگون سهروردی مصدوم نداشت/ حضور عوامل آتش نشانی برای ایمن سازی محل,سخنگوی آتش نشانی تهران: عوامل آتش نشانی محل را ایمن سازی کرده و عوامل تخصصی برای انجام اقدامات لازم در محل حضور دارند. این حادثه مصدوم نداشته است.,سخنگوی سازمان آتش نشانی و خدمات ایمنی شهرداری تهران گفت: در پی توفان امروز تهران دکلی در خیابان سهروردی نیمه واژگون شده بود که در پی آن عوامل آتش نشانی در محل حضور یافتند.سید جلال ملکی در گفتگو با ایسنا، در این باره اظهار کرد: حوالی ساعت ١۶ روز جاری پس از توفان امروز تهران یک مورد حادثه نیمه واژگون شدن یک دکل در محدوده خیابان سهروردی تهران به سازمان آتش نشانی تهران اطلاع داده شد.وی ادامه داد: عوامل آتش نشانی به محل اعزام شدند و مشاهده کردند که یک دکل روی ساختمان سه طبقه نیمه واژگون شده، اما سقوط نکرده و این دکل از محدوده خود خارج نشده بود.سخنگوی آتش نشانی تهران اظهار کرد: عوامل آتش نشانی محل را ایمن سازی کرده و عوامل تخصصی برای انجام اقدامات لازم در محل حضور دارند. این حادثه مصدوم نداشته است.                           ,https://www.asriran.com/003UQd
831954,۱۴۰۱/۰۱/۰۲,بین الملل,ادعای آمریکا: بیش از دوهزار کودک از دونتسک و لوگانتسک ربوده شدند,سفارت آمریکا در کی یف در پیامی توئیتری این ادعا را مطرح کرده و نوشت: این اقدام کمک نیست، آدم ربایی است.,سفارت آمریکا در کی یف پایتخت اوکراین مدعی شد که نیرو‌های روسیه دو هزار و ۲۳۸ کودک را از دو شهر دونتسک و لوگانتسک اوکراین ربوده اند.به گزارش ایرنا، تارنمای اسکای نیوز نوشت: این سفارتخانه به نقل از وزارت خارجه اوکراین نوشت این گروه از کودکان در منطقه مورد مناقشه دونباس «به طور غیرقانونی خارج شده اند».این سفارت ادعا کرد که نیرو‌های رسویه هزاران کودک را خارج کرده و به روسیه منتقل کرده اند.سفارت آمریکا در کی یف در پیامی توئیتری این ادعا را مطرح کرده و نوشت: این اقدام کمک نیست، آدم ربایی است.پیشترشورای شهر ماریوپل نیرو‌های روسیه را متهم کرد که به زور چند هزار نفر از شهر محاصره شده ماریوپل خارج کرده است.اسکای نیوز نوشت این رسانه نمی‌تواند به طور مستقل این اخبار را تایید کند.لیندا توماس گرینفیلد سفیر آمریکا در سازمان ملل متحد گفت اتهام خارج کردن افراد از ماریوپل –اگر صحت داشته باشد- «نگران کننده» و «غیروجدانی» است.وی به شبکه خبری سی ان ان گفت: من فقط این خبر را شنیده ام و نمی‌توانم آن را تایید کنم. اگر روسیه شهروندان اوکراینی را به زور به روسیه منتقل کرده باشد و آن‌ها را در کمپ‌های زندانیان مستقر کرده باشد این اقدام وجدانی نیست.                           ,https://www.asriran.com/003UQc
831953,۱۴۰۱/۰۱/۰۲,حوادث,چگونگی حادثه منجر به قتل در مغازه آجیل فروشی کرمانشاه,رئیس پلیس آگاهی استان: به دنبال این موضوع میان فروشنده و پدر قاتل درگیری لفظی و سپس فیزیکی ایجاد می‌شود و در ادامه قاتل ۲۵ ساله با مشاهده این صحنه به هواخواهی پدرش وارد ماجرا شده و با چاقویی که در خودرو داشته ضربه‌ای به شکم فروشنده ۲۴ ساله وارد می‌کند.,"رئیس پلیس آگاهی استان کرمانشاه جزییات تازه‌ای از حادثه منجر به قتل در مغازه آجیل فروشی شهر کرمانشاه که شب عید اتفاق افتاد را تشریح کرد.سرهنگ ""پرویز نظری"" اظهار داشت: این حادثه ظهر روز یکشنبه، ۲۹ اسفند در خیابان حداد عادل (بازار آجیل فروشی) کرمانشاه و ساعاتی پیش از سال نو اتفاق افتاد.وی ادامه داد: در تحقیقات تکمیلی پلیس و طبق اظهارات قاتل دستگیر شده، خانواده وی برای خرید آجیل شب عید به یکی از آجیل فروشی‌های خیابان یاد شده مراجعه می‌کنند.نظری تصریح کرد: پس از حضور خانواده این فرد در مغازه، پدر قاتل قبل از خرید اقدام به تست کردن آجیل و تنقلات می‌کند که فروشنده نیز از وی می‌خواهد از این کار به خاطر رعایت مسائل بهداشتی با توجه به شیوع کرونا و اینکه ممکن است افراد دیگر با مشاهده این کار اقدام به خرید از مغازه وی نکنند، خودداری کند.رئیس پلیس آگاهی استان یادآوری کرد: به دنبال این موضوع میان فروشنده و پدر قاتل درگیری لفظی و سپس فیزیکی ایجاد می‌شود و در ادامه قاتل ۲۵ ساله با مشاهده این صحنه به هواخواهی پدرش وارد ماجرا شده و با چاقویی که در خودرو داشته ضربه‌ای به شکم فروشنده ۲۴ ساله وارد می‌کند.وی ادامه داد: فرد زخمی به سرعت راهی بیمارستان می‌شود، اما متاسفانه به دلیل شدت جراحات وارده جان خود را از دست داده و قاتل متواری نیز پس از گذشت حدود ۲ ساعت از وقوع جنایت توسط کاراگاهان پلیس آگاهی دستگیر می‌شود.نظری در پایان گفت: متاسفانه عدم کنترل خشم و همراه داشتن سلاح سرد منجر به بروز چنین اتفاقات ناگوار و غیر قابل جبرانی می‌شود که تنها حسرت و پشیمانی به همراه دارد.                           ",https://www.asriran.com/003UQb
831952,۱۴۰۱/۰۱/۰۲,سیاسی,جزئیات تشییع آیت‌الله ری‌شهری,زمان تشییع آیت‌الله ری شهری اعلام شد.,"مراسم تشییع و تدفین آیت الله محمدی ری شهری، پنج‌شنبه چهارم فروردین ماه ۱۴۰۱ در بارگاه ملکوتی حضرت عبدالعظیم (ع) برگزار می‌شود.
به گزارش ایسنا، پایگاه اطلاع‌رسانی آستان مقدس حضرت عبدالعظیم (ع) اعلام کرد: پیکر مطهر تولیت فقید آستان مقدس، پنجشنبه ۴ فروردین‌ماه از ساعت ۱۱ صبح از میدان شهرری به سمت حرم مطهر حضرت سیدالکریم (ع) تشییع می‌شود و در این بارگاه ملکوتی آرام خواهد گرفت.همچنین مراسم یادبود در همان روز از ساعت ۱۵ تا ۱۷ در مصلای امام علی (ع) آستان مقدس با حضور مسئولین کشوری و لشکری و اقشار مختلف مردم برگزار می‌شود.                           ",https://www.asriran.com/003UQa
831951,۱۴۰۱/۰۱/۰۲,ورزشی,هافبک کره: به غیبت طارمی و جهانبخش اهمیت نمی‌دهیم,ایران در شرایطی قرار دارد که بازیکنان کلیدی مانند مهدی طارمی و علیرضا جهانبخش و همینطور سامان قدوس به ویروس کرونا مبتلا شده‌اند و نمی‌توانند به میدان بروند.,هافبک تیم ملی کره اعلام کرد که بازیکنان این تیم اهمیتی به غیبت مهدی طارمی و علیرضا جهانبخش نمی‌دهند و با تمام توان برابر ایران به میدان می‌روند.به گزارش ایسنا و به نقل از یونهاپ، کیونگ چانگ هوم هافبک تیم ملی کره جنوبی پیش از دیدار با ایران در انتخابی جام جهانی، گفت: بازیکنان به خوبی می‌دانند که در گذشته مقابل ایران پیروز نشده‌ایم. فکر می‌کنم این فرصت خوبی برای پیروزی مقابل ایران در خانه است. من خوب هستم و هیچ دردی ندارم. هنوز هیچ چیزی قطعی نشده است، اما همانطور که پائولو بنتو مربی تیم گفت وقتی بازی را شروع کنیم تمام تلاش خود را برای رسیدن به هدفمان انجام خواهیم داد. باید هر طور شده است در هر دو دیدار مقابل ایران و امارات در مرحله نهایی مقدماتی پیروز شویم تا مقام اول گروه را کسب کنیم.ایران در شرایطی قرار دارد که بازیکنان کلیدی مانند مهدی طارمی و علیرضا جهانبخش و همینطور سامان قدوس به ویروس کرونا مبتلا شده‌اند و نمی‌توانند به میدان بروند. چانگ هوم در این رابطه گفت: می‌دانم که این دو بازیکن نقش مهمی در ایران دارند. اما غیبت آن‌ها تغییری در نحوه بازی ما مقابل ایران یا نحوه آماده سازی ما برای بازی ایجاد نخواهد کرد. در واقع اهمیتی به این اتفاق نمی‌دهیم و تمام تلاش خود را می‌کنیم تا به پیروزی برسیم. باید مقابل هواداران خودی هر چه در توان داریم را ارائه دهیم تا بتوانیم ایران را شکست دهیم.صعود هر دو تیم به جام جهانی قطعی شده است و این دیدار فقط از حیث تعیین صدرنشین گروه اهمیت دارد. البته دو تیم یک بازی دیگر نیز دارند. کره باید به امارات سفر کند و در آخرین دیدار برابر این تیم به میدان برود و ایران نیز در خانه پذیرای لبنان است تا رقابت‌های انتخابی جام جهانی در این گروه به پایان برسد.                           ,https://www.asriran.com/003UQZ
831949,۱۴۰۱/۰۱/۰۲,بین الملل,روسیه به پهپاد‌های انتحاری روی آورد (فیلم),در چهارمین هفته از جنگ اوکراین، روسیه پهپاد‌های انتحاری را وارد صحنه نبرد کرده است. در فیلم، انهدام تجهیزات ارتش اوکراین توسط پهپاد‌های انتحاری را می‌بینید.,"کد ویدیو  دانلود    فیلم اصلی          
                            ",https://www.asriran.com/003UQX
831948,۱۴۰۱/۰۱/۰۲,بین الملل,زلنسکی: هرگونه توافق با روسیه نیازمند رفراندوم اوکراینی‌هاست/ آماده گفتگوی مستقیم با پوتین هستم,"رئیس جمهوری اوکراین با طرح این سوال کلیدی که ""چرا اوکراین هرگز نباید به ناتو بپیوندد؟ ""، گفت: اوکراین در ناتو پذیرفته نخواهد شد، چون کشور‌های عضو آن از روسیه می‌ترسند. خب این اشکالی ندارد، اما ما به سایر تضمین‌های امنیتی نیاز داریم.","رئیس جمهوری اوکراین گفت، هر توافقی که در مذاکرات صلح با روسیه حاصل شود، به همه‌پرسی در کشور گذاشته می‌شود.به گزارش ایسنا، به نوشته روزنامه تایمز آو اسرائیل، ولودیمیر زلنسکی، رئیس جمهوری اوکراین گفت: من این مسأله را به تمامی گروه‌های مذاکره کننده توضیح داده‌ام؛ وقتی شما از همه این تغییرات در یک توافق آتی صحبت می‌کنید و این توافق می‌تواند تاریخی باشد باید بگویم که هرگونه توافقی با طرف روسی را با مردم اوکراین به همه‌پرسی می‌گذاریم. مردم باید هرگونه سازش و مصالحه را بررسی کنند.وی همچنین اعلام کرد که آماده است با ولادیمیر پوتین، رئیس‌جمهور روسیه برای گفتگو‌های صلح مستقیم در هر شکلی دیدار کند. زلنسکی افزود: وضعیت سرزمین‌های مورد مناقشه کریمه و دو جمهوری خودخوانده در دونباس می‌تواند مورد بحث قرار گیرد.رئیس جمهوری اوکراین با طرح این سوال کلیدی که ""چرا اوکراین هرگز نباید به ناتو بپیوندد؟ ""، گفت: اوکراین در ناتو پذیرفته نخواهد شد، چون کشور‌های عضو آن از روسیه می‌ترسند. خب این اشکالی ندارد، اما ما به سایر تضمین‌های امنیتی نیاز داریم.زلنسکی افزود: کشور‌های عضو ناتو وجود دارند که می‌خواهند تضمین‌های امنیتی ارائه کنند، کسانی که حاضرند همان کاری را انجام دهند که اگر ما عضو بودیم ناتو انجام می‌داد. به نظرم این یک سازش عادی است.مسکو بر تضمینی تاکید دارد که بر اساس آن، اوکراین نباید هرگز عضو ناتو شود.                           ",https://www.asriran.com/003UQW
831947,۱۴۰۱/۰۱/۰۲,سیاسی,پیام تبریک پادشاه عمان به رییس جمهور ایران,پادشاه عمان نوروز را به سید ابراهیم رئیسی تبریک گفت.,پادشاه عمان در پیامی به حجت‌الاسلام والمسلمین سید ابراهیم رییسی، رییس جمهور ایران فرار رسیدن نوروز و سال نو هجری شمسی «۱۴۰۱» را تبریک گفت.به گزارش ایسنا، «هیثم بن طارق آل سعید» در پیامی به حجت الاسلام و المسلمین سید ابراهیم رئیسی، رئیس جمهوری اسلامی ایران، با تبریک فرار رسیدن نوروز و سال نو هجری شمسی، آرزوی سلامتی و شادکامی روزافزون برای ملت کرد.                           ,https://www.asriran.com/003UQV
831946,۱۴۰۱/۰۱/۰۲,اجتماعی ,وزش باد شدید در تهران تا پایان هفته,معاون اداره کل هواشناسی استان تهران با اشاره به اینکه وزش باد شدید در بخش‌های جنوبی استان می‌تواند سبب خیزش و گرد و خاک شود، گفت: تا پنجشنبه کاهش نسبی دما را شاهد خواهیم بود؛ اما از پنجشنبه تا شنبه روند افزایشی نسبی دما پیش‌بینی می‌شود.,معاون اداره کل هواشناسی استان تهران از وزش باد شدید به طور متناوب و در بعضی ساعات (به ویژه ساعات بعدازظهر، عصر و شب) تا پایان هفته خبر داد و گفت: تا پنجشنبه کاهش نسبی دما را شاهد خواهیم بود؛ اما از پنجشنبه تا شنبه روند افزایشی نسبی دما پیش‌بینی می‌شود.مازیار غلامی در گفتگو با ایسنا، با اشاره به هشدار سطح زرد که روز گذشته (دوشنبه) صادر شده است، گفت: تجزیه و تحلیل نقشه‌های هواشناسی بیانگر این است که طی پنج روز آینده آسمان استان غالبا کمی تا نیمه ابری و بعضی از ساعات وزش باد شدید خواهد بود و معمولا برای ساعات عصر و شب این افزایش سرعت باد وجود دارد.وی افزود: همچنین بارش رگبار باران و گاهی رعد و برق پیش‌بینی می‌شود که می‌تواند با وزش باد شدید همراه باشد. همچنین احتمال تگرگ (به ویژه در ساعات بعدازظهر، عصر و شب) در نواحی مستعد به ویژه ارتفاعات و دامنه‌های شمالی استان پیش‌بینی می‌شود.معاون اداره کل هواشناسی استان تهران با اشاره به اینکه وزش باد شدید در بخش‌های جنوبی استان می‌تواند سبب خیزش و گرد و خاک شود، گفت: تا پنجشنبه کاهش نسبی دما را شاهد خواهیم بود؛ اما از پنجشنبه تا شنبه روند افزایشی نسبی دما پیش‌بینی می‌شود.غلامی با بیان اینکه تا پایان هفته به تناوب افزایش سرعت وزش باد و وزش باد شدید پیش‌بینی می‌شود، در این راستا توصیه کرد: افراد نسبت به محکم کردن سازه‌های موقت اقدام کنند.وی همچنین به احتیاط در تردد جاده‌ای به ویژه محور‌های کوهستانی، عدم توقف و استقرار در حاشیه رودخانه‌ها و مسیل‌ها نیز تاکید کرد و گفت: بارش‌های بهاری اغلب رگباری و در بازه کوتاه مدت اتفاق می‌افتند، اما شدید هستند، به همین دلیل می‌تواند منجر به آبگرفتگی و بالا آمدن سطح آب رودخانه‌ها شوند.معاون اداره کل هواشناسی استان تهران گفت: همچنین اگر مسافران در مسیر‌های کوهستانی تردد دارند حتما زنجیر چرخ و تجهیزات زمستانی به همراه داشته باشند، زیرا سیستم جوی که روی استان‌های شمالی از جمله گیلان و مازندران حاکم است سیستم بسیار سرد و بارشی است. همچنین در نواحی محور‌های کوهستانی منتهی به شمال بارش برف پیش‌بینی می‌شود؛ لذا مردم حتما زنجیر چرخ، لباس و تجهیزات زمستانی، سوخت کافی و... به همراه داشته باشند.وی همچنین درباره وزش باد امروز سه شنبه بیان کرد: حداکثر سرعت باد امروز حدود ۷۰ کیلومتر بر ساعت در ایستگاه فرودگاه مهرآباد بوده است.                           ,https://www.asriran.com/003UQU
831945,۱۴۰۱/۰۱/۰۲,اجتماعی ,امروز تهرانی ها منتظر طوفان دوم باشند (فیلم),رئیس سازمان مدیریت بحران تهران: در نیم ساعت آینده از جنوب غرب تهران باد شدیدی وارد شهر می شود و سرعت آن ۵۰ کیلومتر در ساعت است.,"طوفان قبلی امروز ۷۵ کیلومتر در ساعت سرعت داشت. امروز تهرانی ها منتظر طوفان دوم باشند.
  

    کد ویدیو  دانلود    فیلم اصلی                                     ",https://www.asriran.com/003UQT
831944,۱۴۰۱/۰۱/۰۲,عمومی,هراز و چالوس بسته شد,وی با اعلام شماره تلفن ۱۲۰ از رانندگان و مسافران خواست قبل از آغاز حرکت در جاده با این شماره تماس گرفته و با اطلاع از وضعیت جوی و ترافیکی مسیر مورد نظر برای ادامه سفر برنامه ریزی کنند.,رییس مرکز اطلاعات و کنترل ترافیک پلیس راهنمایی و رانندگی اعلام کرد که دو محور هراز و چالوس در هر دو مسیر بسته شدند.سرهنگ احمد شیرانی در گفتگو با ایسنا، اظهارکرد: دو محور هراز و چالوس در هر دو مسیر موقتا به علت بارندگی شدید، کولاک و احتمال ریزش سنگ تا اطلاع ثانوی مسدود شد.وی با بیان اینکه این انسداد از ساعت ۱۵:۴۵ امروز سه شنبه ۲ فروردین انجام شده است، گفت: در حال حاضر اجازه ورود به این دو محور داده نمی‌شود و خودرو‌های داخل مسیر نیز باید سریعا محور را تخلیه کنند.رییس مرکز اطلاعات و کنترل ترافیک پلیس راهنمایی و رانندگی اضافه کرد: در زمان مسدود بودن چالوس و هراز مسیر جایگزین رسیدن به شمال یا بازگشت از آن جاده فیروزکوه و آزاد راه قزوین - رشت است.وی با اعلام شماره تلفن ۱۲۰ از رانندگان و مسافران خواست قبل از آغاز حرکت در جاده با این شماره تماس گرفته و با اطلاع از وضعیت جوی و ترافیکی مسیر مورد نظر برای ادامه سفر برنامه ریزی کنند.پیشتر شیرانی در گفتگو با ایسنا اعلام کرده بود که دو محور هراز و چالوس به شمال یکطرفه شده‌اند.                           ,https://www.asriran.com/003UQS
831943,۱۴۰۱/۰۱/۰۲,ورزشی,تاریخ جدید فروش بلیت‌های جام جهانی قطر اعلام شد,بیست و دومین دوره جام جهانی فوتبال ۲۰۲۲ از تاریخ ۳۰ آبان الی ۲۷ آذر ۱۴۰۱ به میزبانی قطر برگزار می‌شود و تیم ملی فوتبال کشورمان نیز توانسته به صورت مستقیم به این رقابت‌ها صعود کند.,فدراسیون جهانی فوتبال تاریخ جدید خرید بلیت مسابقات جام جهانی قطر را اعلام کرد.به گزارش ایرنا و با اعلام سایت رسمی فدراسیون جهانی فوتبال، علاقمندان به حضور در قطر برای دیدن بازی‌های جام جهانی ۲۰۲۲ دوباره می‌توانند از فردا به مدت ۶ روز برای خرید بلیت این مسابقات اقدام کنند.فیفا به متقاضیان اعلام کرده که به محض باز شدن سایت فروش بلیت به خریداری اقدام کنند چرا که به احتمال زیاد بلیت‌ها به سرعت فروخته خواهند شد. کسانی که مایل هستند برای خرید بازی‌های جام‌جهانی ۲۰۲۲ قطر بلیت خریداری کنند، باید به سایت www.fifa.com و سپس به بخش Tickets رفته و اقدامات لازم را انجام دهند. بیست و دومین دوره جام جهانی فوتبال ۲۰۲۲ از تاریخ ۳۰ آبان الی ۲۷ آذر ۱۴۰۱ به میزبانی قطر برگزار می‌شود و تیم ملی فوتبال کشورمان نیز توانسته به صورت مستقیم به این رقابت‌ها صعود کند.                           ,https://www.asriran.com/003UQR
831942,۱۴۰۱/۰۱/۰۲,حوادث,۲۴۷ جان باخته در سفرهای نوروزی ۶ روز گذشته (فیلم),پلیس راه از افزایش میزان ترددهای بین استانی و تصادفات در 6 روز گذشته خبر داد.,کد ویدیو  دانلود    فیلم اصلی                                     ,https://www.asriran.com/003UQQ
831941,۱۴۰۱/۰۱/۰۲,بین الملل,کرملین: مسکو مایل است با اوکراین مذاکرات بسیار معنادار داشته باشد,سخنگوی کرملین: روسیه هیچ ساز و کار ویژه‌ای در قلمرو‌های اوکراین که از دست ناسیونالیست‌ها آزاد شده، ندارد.,سخنگوی کرملین امروز (سه شنبه) گفت، روسیه مایل است مذاکراتی بسیار معنادار با اوکراین داشته باشد.به گزارش ایسنا، به نقل از خبرگزاری اسپوتنیک، دیمیتری پسکوف سخنگوی کرملین گفت: اوکراین یک کشور مستقل است و روند‌های داخلی دولت در آن وجود دارد، اما در کنار این موارد، مفادی هم روی میز مذاکره دو طرف مذاکره کننده وجود دارد. من نمی‌توانم در جزئیات این مواد دخالت کنم. ما متقاعد شده‌ایم که علنی کردن آن‌ها در حال حاضر تنها می‌تواند به روند مذاکرات آسیب برساند، که در حال حاضر بسیار کندتر و کم‌معناتر از آنچه ما می‌خواهیم پیش می‌رود.پسکوف در پاسخ به این سوال که آیا رفراندوم پس از بسته پیشنهادی که طرفین آماده ارائه آن به مردم هستند، برگزار می‌شود، گفت: این به دلیل مجموعه‌ای از پارامتر‌ها است که باید توسط تیم‌های مذاکره کننده مورد بحث قرار گیرد.سخنگوی کرملین همچنین ادامه داد: هیچ مذاکره‌ای در جریان نیست. با این حال، ولادیمیر پوتین رئیس جمهوری روسیه همیشه برای شفاف سازی موضع مسکو در این مورد، به منظور توضیح اهداف و دلایل حمله به اوکراین، تماس‌ها در هر سطحی که بوده و هست را قبول می‌کند. در واقع او بار‌ها آمادگی خود را نشان داده است.وی ادامه داد: روسیه چند روز پیش، پیش نویس اسناد را به عنوان بخشی از روند مذاکرات به طرف اوکراینی تحویل داد، کی‌یف به برخی از آن‌ها پاسخ داده، اما برخی هنوز بی پاسخ مانده‌اند. موضع روسیه درباره مذاکرات به خوبی برای طرف اوکراینی مشخص است. این تنها چیزی است که می‌توانم بگویم.سخنگوی کرملین همچنین افزود: روسیه هیچ ساز و کار ویژه‌ای در قلمرو‌های اوکراین که از دست ناسیونالیست‌ها آزاد شده، ندارد.                           ,https://www.asriran.com/003UQP
831940,۱۴۰۱/۰۱/۰۲,حوادث,وضعیت دکل مخابراتی سهروردی بعد از توفان تهران (فیلم),,کد ویدیو  دانلود    فیلم اصلی                                     ,https://www.asriran.com/003UQO
831939,۱۴۰۱/۰۱/۰۲,سیاسی,روحانی درگذشت  مرحوم ری شهری را تسلیت گفت,اینجانب این مصیبت را به مقام معظم رهبری، دوستان و خانواده محترم دوست دیرینه ام تسلیت عرض می کنم و از درگاه خداوند متعال برای آن عالم مجاهد علو درجات را مسئلت دارم.,"رییس جمهور پیشین ایران در پیامی با تسلیت در گذشت مرحوم ری شهری عنوان کرد که چیزی جز نیت خالصانه و جهاد و تلاش برای اعتلای فرهنگ دینی از مرحوم ری شهری در خاطر ندارم.به گزارش ایسنا، در پیام تسلیت حجت‌الاسلام روحانی آمده است :ضایعه درگذشت عالم مجاهد و چهره خدوم به مکتب و نظام مقدس جمهوری اسلامی مرحوم آیت الله آقای محمدی ری شهری رحمت الله علیه موجب تأثر فراون گردید.
اینجانب در طول قریب به سصت سال آشنایی و دوستی از ابتدای دوران تحصیل تا دوران مبازره با نظام ستمشاهی و پس از آن تا به امروز در سنگر های گوناگون خدمت به جمهوری اسلامی ایران، ودر گذر روزگاران چیزی جز نیت خالصانه و جهاد وتلاش برای اعتلای فرهنگ دینی در خاطر ندارم.
خدمتگزاری در جهت صیانت از آرمان‌های امام راحل و شهدای انقلاب اسلامی، بار امانت در خدمت به حجاج و تلاش خادمانه در آستان مقدس حضرت عبدالعظیم الحسنی. ع. و ترویج فرهنگ نورانی اهل بیت علیهم السلام در نشر معارف وتالیفات متعدد گوشه ای از جهاد خالصانه آن مرحوم است.
اینجانب این مصیبت را به مقام معظم رهبری، دوستان و خانواده محترم دوست دیرینه ام تسلیت عرض می کنم و از درگاه خداوند متعال برای آن عالم مجاهد علو درجات را مسئلت دارم.                           ",https://www.asriran.com/003UQN
831938,۱۴۰۱/۰۱/۰۲,اجتماعی ,توفان در تهران و البرز/مصدومیت ۲ تن تا کنون,بر اساس گزارش های اورژانس تا کنون دو تن در اثر این توفان دچار مصدومیت شدند.,"سخنگوی سازمان اورژانس کشور از مصدومیت دو تن تا کنون در پی وقوع توفان در استان‌های تهران و البرز خبر داد.
مجتبی خالدی در گفت‌وگو با ایسنا، در این باره اظهار کرد: حوالی ساعت ١۴:۴۵ روز جاری در پی وقوع توفان در استان های تهران و البرز مراکز درمانی و اورژانس پیش بیمارستانی آماده باش هستند.
وی ادامه داد: بر اساس گزارش های اورژانس تا کنون دو تن در اثر این توفان دچار مصدومیت شدند.                           ",https://www.asriran.com/003UQM
831937,۱۴۰۱/۰۱/۰۲,سیاست خارجی,روسیه: ۷۸ هواپیمای ما در خارج از کشور توقیف شده / از تجربه ایران کمک گرفتیم,وزارت حمل و نقل روسیه گفته است مسکو از «تجربه ایران» برای خدمت‌رسانی به ناوگان هوایی‌اش کمک گرفته چرا که تهران پیش از این (به خاطر تحریم‌ها) موقعیت مشابهی داشته است.,"وزارت حمل و نقل روسیه اعلام کرد ۷۸ هواپیمای خطوط هوایی این کشور در خارج از روسیه توقیف شده‌اند.
به گزارش یورونیوز، در پی حمله روسیه به اوکراین کشورهای غربی حریم هوایی خود را به روی هواپیماهای این کشور بستند و با وضع تحریم اعلام کردند هواپیماهای متعلق به خطوط هوایی روسیه را توقیف خواهند کرد.
وزارت حمل و نقل روسیه گفته است مسکو از «تجربه ایران» برای خدمت‌رسانی به ناوگان هوایی‌اش کمک گرفته چرا که تهران پیش از این (به خاطر تحریم‌ها) موقعیت مشابهی داشته است.
توقیف ۷۸ هواپیمای روسیه در حالی است که مقامات ترابری این کشور می‌گویند خطوط هوایی این کشور در مجموع ۸۰۰ هواپیما را در روسیه در اختیار دارد.                           ",https://www.asriran.com/003UQL
831936,۱۴۰۱/۰۱/۰۲,اجتماعی ,جاده های کرمانشاه لغزنده است,پرهیز از سرعت و سبقت غیرمجاز و رعایت فاصله طولی مناسب با خودروهای جلویی و بغل دستی از مهمترین نکاتی است که می تواند در کاهش سوانح تاثیر بسزایی داشته باشد.,"رئیس پلیس راه استان کرمانشاه با اشاره به بارش باران در اغلب نقاط استان، گفت: همین موضوع باعث لغزنده شدن جاده ها شده و لازم است رانندگان و مسافران نوروزی بیش از پیش احتیاط کنند.
سرهنگ ""کیخسرو دستغیب"" اظهار داشت: به رانندگانی که قصد سفر دارند توصیه می شود قبل از سفر با تماس با شماره 141 از وضعیت راه ها مطلع شوند.
وی ادامه داد: رعایت سرعت مطمئنه و فاصله طولی مناسب از مهمترین مواردی است که در پیشگیری از تصادفات در جاده های لغزنده مؤثر می باشد.
دستعیب خاطرنشان کرد: رانندگان همچنین قبل از حرکت باید از سالم بودن برف پاکن ها، چراغ، سیستم ترمز و بخاری اطمینان حاصل کرده و سپس در جاده حضور پیدا کنند.
رئیس پلیس راه کرمانشاه افزود: پرهیز از سرعت و سبقت غیرمجاز و رعایت فاصله طولی مناسب با خودروهای جلویی و بغل دستی از مهمترین نکاتی است که می تواند در کاهش سوانح تاثیر بسزایی داشته باشد.
وی در پایان از حضور 75 تیم پلیس راه در جاده های استان به منظور کمک به مردم و مسافران نوروزی و همچنین برخورد با رانندگان متخلف خبر داد.                           ",https://www.asriran.com/003UQK
831935,۱۴۰۱/۰۱/۰۲,اجتماعی ,فوت یک راهدار در حین خدمت,این راهدار به نام غریب خدادادی زاده دره چنار ۵۶ سال سن داشت.,"یک راهدار کهگیلویه و بویراحمدی در حین خدمت دچار حادثه شد و درگذشت.
  مسئول روابط عمومی اورژانس ۱۱۵ استان کهگیلویه و بویراحمد گفت: بر اثر یک سانحه رانندگی، یکی از راهداران اداره راهداری و حمل و نقل جاده‌ای شهرستان بویراحمد در حین خدمت جان باخت.
محمدامین نیکویی در گفت‌وگو با ایسنا اظهار کرد: ساعت ۱۱ و ۵۴ دقیقه روز سه شنبه دوم فروردین ماه ۱۴۰۱ در یک و نیم کیلومتر بعد از پلیس راه شیراز به یاسوج در کمربندی یاسوج _ اصفهان، تصادف خودرو سمند با مامور راهداری که در حال انجام عملیات پاکسازی و ایمن سازی جاده بوده است به فوریت‌های پزشکی یاسوج گزارش شد.
وی افزود: بلافاصله تیم اورژانس سریعاً از سرآبتاوه به محل حادثه اعزام و پس از ۶ دقیقه بر بالین مصدوم حاضر شد اما متاسفانه به علت سرعت بالا و شدت برخورد و جراحات وارده این راهدار که با لباس فرم راهداری بود، در دم جان باخت.
وی بیان کرد: این راهدار به نام غریب خدادادی زاده دره چنار ۵۶ سال سن داشت.                           ",https://www.asriran.com/003UQJ
831934,۱۴۰۱/۰۱/۰۲,اخبار سلامت,آمار جدید کرونا در ایران / 73 فوتی,جانباختگان جدید: ۷۳ نفر / مجموع جان‌باختگان: ۱۳۹۷۳۵ نفر,"آمار جدید مربوط به کرونا در ایران منتشر شد.
براساس اعلام وزارت بهداشت در 24 ساعت اخیر، آمار درباره بیماری کووید 19 ناشی از ویروس کرونا به این شرح است: 
مبتلایان جدید: ۱۱۲۰ نفر مجموع بیماران: ۷۱۴۳۴۰۹ نفر جانباختگان جدید: ۷۳ نفر مجموع جان‌باختگان: ۱۳۹۷۳۵ نفر مجموع بهبود‌یافتگان: ۶۸۳۳۳۵۱ نفر مجموع واکسن تزریق‌ شده: ۱۴۶۱۰۹۳۵۲ دُز
 

بر اساس اعلام مرکز روابط عمومی و اطلاع رسانی وزارت بهداشت، از دیروز تا امروز (۲ فروردین ماه ۱۴۰۱ ) و بر اساس معیارهای قطعی تشخیصی، یک هزار و ۱۲۰ بیمار جدید مبتلا به کووید۱۹ در کشور شناسایی شد که ۲۱۸ نفر از آنها بستری شدند.
مجموع بیماران کووید ۱۹ در کشور به ۷ میلیون و ۱۴۳ هزار و ۴۰۹ نفر رسید.
متأسفانه در طول ۲۴ ساعت گذشته، ۷۳ بیمار کووید۱۹ جان خود را از دست دادند و مجموع جان باختگان این بیماری به ۱۳۹ هزار و ۷۳۵ نفر رسید.
خوشبختانه تاکنون ۶ میلیون و ۸۳۳ هزار و ۳۵۱ نفر از بیماران، بهبود یافته و یا از بیمارستان‌ها ترخیص شده‌اند.
یک هزار و ۸۶۹ نفر از بیماران مبتلا به کووید۱۹ در بخش‌های مراقبت‌های ویژه بیمارستانها تحت مراقبت قرار دارند.
تا کنون ۴۸ میلیون و ۸۶۸ هزار و ۴۳۵ آزمایش تشخیص کووید۱۹ در کشور انجام شده است.
در حال حاضر ۲۹ شهرستان در وضعیت قرمز، ۱۲۶ شهرستان در وضعیت نارنجی، ۲۷۸ شهرستان در وضعیت زرد و ۱۵ شهرستان در وضعیت آبی قرار دارند.
                           ",https://www.asriran.com/003UQI
831933,۱۴۰۱/۰۱/۰۲,سیاسی,آیت الله هاشمی رفسنجانی در کنار فرزندانش در عید نوروز (عکس),,,https://www.asriran.com/003UQH
831932,۱۴۰۱/۰۱/۰۲,اجتماعی ,تشییع روزنامه نگار کردستانی,گلاویژ مرادی‌ متولد سال ۱۳۶۰ بود و حدود ۲ دهه در نشریات و روزنامه های مختلف محلی و سراسری فعالیت رسانه ای داشت.,"پیکر گلاویژ مرادی روزنامه نگار کردستانی روز سه شنبه با حضور جمعی از مسوولان و اهالی فرهنگ و رسانه استان در بهشت محمدی سنندج به خاک سپرده شد.
به گزارش ایرنا، گلاویژ مرادی عضو هیات مدیره خانه مطبوعات کردستان و مدیر مسوول هفته نامه بیانی روز گذشته پس از مدت‌ها دست و پنجه نرم کردن با بیماری سرطان دار فانی را وداع گفت.
مراسم تشییع این روزنامه نگار پرتلاش کردستانی روز سه شنبه در بهشت محمدی سنندج با حضور جمعی از مسوولان استان و شهرستان و اعضای خانه مطبوعات و اهالی فرهنگ و هنر برگزار شد.
در این مراسم آرمان نصراللهی مسوول روابط عمومی استانداری کردستان و آرمان مهرپناهی مجری صداوسیمای مرکز کردستان و سید بهاءالدین حسینی از اساتید حوزه مولودی خوانی و فعال مذهبی و فرهنگی استان به بیان مطالبی در ارتباط با فعالیت ها و تلاش های روزنامه نگاران پرداختند و از شهردار سنندج هم درخواست اختصاص قطعه ای از اراضی جدید بهشت محمدی این شهر را به اهالی فرهنگ و هنر و رسانه استان کردند.
گلاویژ مرادی‌ متولد سال ۱۳۶۰ بود و حدود ۲ دهه در نشریات و روزنامه های مختلف محلی و سراسری فعالیت رسانه ای داشت.
وی علاوه بر فعالیت در رسانه مختلف، مدیر مسوول هفته نامه بیانی در کردستان بود.
مرحومه مرادی در ۲ دوره هفتم و هشتم انتخابات هیات مدیره خانه مطبوعات کردستان به عنوان عضو هیات مدیره انتخاب شده بود.
مرادی از سال ۱۳۹۷ با بیماری سرطان در جدال بود که در نهایت در اولین روز از سال ۱۴۰۱ تسلیم این بیماری شد.
مراسم تشییع پیکر این خبرنگار کردستانی روز سه شنبه در آرامستان بهشت محمدی سنندج برگزار می‌شود.
اسفندماه سال گذشته هم سید باسط شیخ‌احمدی سردبیر نشریه ئالا و از خبرنگاران کردستان به دیار باقی شتافت.
مدیر عامل و هیات مدیره خانه مطبوعات کردستان، نمایندگان مردم کردستان در مجلس شورای اسلامی، استاندار کردستان، مشاور رییس جمهور در امور اقوام و اقلیت‌های دینی و جمعی از مسوولان اجرایی کردستان در پیام های جداگانه وفات مرحومه مرادی را به جامعه رسانه کردستان تسلیت گفتند.
۱۰۹ نشریه در استان کردستان مجوز انتشار دارند که از این تعداد یک روزنامه، ۶۶ نشریه شامل ۱۲ هفته‌نامه، ۶ دوهفته‌نامه، ۱۰ ماهنامه، یک دوماهنامه، ۲۶ فصلنامه و ۱۲ دو فصلنامه است و مابقی را هم رسانه‌های الکترونیک برخط تشکیل می‌دهد. ۱۳۷ خبرنگار عضو اصلی و ۶ نفر هم عضو افتخاری خانه مطبوعات کردستان هستند.                           ",https://www.asriran.com/003UQG
831931,۱۴۰۱/۰۱/۰۲,اجتماعی ,برف سنگین در اردبیل/ درخواست کمک نماینده ولی فقیه از دولت,در پی بارش سنگین برف  در استان اردبیل نماینده ولی فقیه، از دولت کمک خواست.,"نماینده ولی فقیه در استان اردبیل در پی بارش سنگین برف در این استان، از دولت کمک خواست.
                           ",https://www.asriran.com/003UQF
831930,۱۴۰۱/۰۱/۰۲,اخبار سلامت,تست کرونا برای مسافران ورودی به فرودگاه امام رایگان شد,پیش‌ از این به‌منظور انجام تست pcr هزینه و تعرفه مصوب آن از مسافران دریافت می‌شد.,"مدیرعامل شرکت شهر فرودگاهی امام  گفت: در پی مذاکره وزاری راه و بهداشت، تست pcr کووید ۱۹ برای مسافران ورودی به فرودگاه امام تا پایان سفرهای نوروزی در پایگاه بهداشت مرزی به‌ صورت رایگان انجام می‌پذیرد.
به گزارش ایرنا، «محمد مهدی کربلائی» رئیس هیات مدیره و مدیرعامل شرکت شهر فرودگاهی امام‌ خمینی(ره) از اقدامات ویژه این شرکت به‌منظور تسهیل در پذیرش و اعزام مسافر در جهت افزایش رضایتمندی مسافران در نوروز ۱۴۰۱ خبر داد.
وی گفت: با مذاکرات انجام ‌گرفته و تماس مقام عالی وزارت راه و شهر سازی با وزیر بهداشت درمان و آموزش پزشکی، افزایش ظرفیت زیرساخت و نیروی انسانی در پایگاه بهداشت مرزی فرودگاه بین المللی امام خمینی (ره) میسر شد و تعداد نیروی انسانی متخصص در این پایگاه تقریبا دو برابر افزایش پیدا کرده‌است.
مدیرعامل شرکت شهر فرودگاه امام با اعلام این مطلب افزود: با مساعدت وزیر بهداشت انجام تست pcr کویید ۱۹ برای مسافران ورودی که به تشخیص کارشناسان نیاز به انجام تست وجود دارد نیز تا پایان سفرهای نوروزی، نیمه فروردین در پایگاه بهداشت مرزی به‌ صورت رایگان انجام می‌پذیرد.
پیش‌ از این به‌منظور انجام تست pcr هزینه و تعرفه مصوب آن از مسافران دریافت می‌شد.
                            ",https://www.asriran.com/003UQE
831929,۱۴۰۱/۰۱/۰۲,سیاسی,"""هتروتوپیا""؛ پس‌زدگی ساختاری و روان‌شناختی مهاجران در جامعۀ مقصد",مهاجرت تجربه‌ي وارد شدن یا دقیق‌تر تجربه‌ي ساختنِ هتروتوپیاست، ساخت دگرمکانی که درون فضای مرسوم شکاف ایجاد می‌کند و نظم مستقر و تثبیت‌شده را برهم می‌زند.,"ایمان واقفی، پژوهشگر و مدرس جامعه‌شناسی برنامه‌ریزی شهری در ""ویژه‌نامه مهاجرت‌نامه*"" نوشت:
درست ۱۰ سال پیش در همین روزها مهاجرت تحصیلی کردم. از شهر و دیار خود کندم و درون‌ شهری جدید قرار گرفتم. به فاصله کمتر از ۶ ماه پوستِ حول‌وحوش آرنجم شروع کرد به خشک‌شدن و ترک برداشتن.
سال‌ها بعد فهمیدم این درد، نشانِ بیماری خودایمنی است؛ بیماریِ حمله دستگاه ایمنی به خودِ بدن.
سلول‌های ایمنی نقاط خارجی‌تر بدن را به‌عنوان دشمن، نشانه‌گذاری می‌کنند، به آن حمله می‌کنند و آرام‌آرام آن عضوِ خارجی را نابود می‌کنند.
رژیم (خود)ایمنی‌ام وقتی فعال شد دیگر هرگز از لشکرکشی بازنایستاد. آرام‌آرام به دیگر اعضاء و جوارح هجوم آورد، اول ضعیف‌ترین مفاصل را نشانه گرفت. غضروف میان مفاصل انگشتان کوچک را جوید و فضایی تهی میان استخوان‌هایش باقی گذاشت.
بعد نوبت زردپی‌های پا بود که زیر بار حملات رژیم ایمنی خُرد و خسته شوند. درد تاندون‌های متورم به‌قدری بود که دیگر به‌سختی می‌توانستم روی انگشتان پا بايستم.
چرا ذکر این جزئیات دردآور و احتمالاً مشمئزکننده لازم است؟ به گمانم تجربه مهاجرت چیزی شبیه به این بیماری خودایمنی است.
آنچه برای ارگانیسم زیستی‌ام اتفاق افتاد کم‌وبیش بازتاب آن‌ چیزی بود که برای من درون ارگانیسم اجتماعی کشورِ مقصد رخ داد.
می‌توان به ‌جای دستگاه ایمنی و اعضای بدن از رژیم اجتماعی و اعضای جامعه گفت؛ آنجا که عضوی از بدن/جامعه «غریبه» تشخیص داده می‌شود و موردحمله قرار می‌گیرد. بافت‌های میزبان چندان پذیرای اعضایی «خارجی» نیستند و برای محافظت از «خود» ناگزیر از حمله به آن‌اند.

اجازه دهید برای راه‌یافتن به بنیان‌های آسیب‌شناسانه‌ي مهاجرت، روزن نظری را از سطح زیستی‌ـ‌اجتماعی به سطحی هستی‌شناختی جابه‌جا کنم. می‌خواهم تیشه به ریشه مسئله‌ي مهاجرت بزنم تا ببینیم در بُن مهاجرت چه کاشته‌ایم.
غالباً مهاجرت را به شکل قرار گرفتن فرد درون جامعه و فرهنگی جدید می‌بینند. گویی تا قبل از مهاجرت ما با نوع خاصی از انسان‌ها (انسانی شبیه به خود) در تماس بودیم و بعد از مهاجرت با انسان‌هایی دیگر (احتمالاً افراد ناهمانند به خود).
از این منظر مسئله صرفاً امکان تطبیق مهاجر با فضا‌ی کشور میزبان است. آیا مهاجر می‌تواند خود را با قواعد، هنجارها و ارزش‌های جامعه میزبان تطبیق دهد؟ یا پس زده می‌شود و به کنج عزلت فرو می‌رود؟
البته حالت میانی‌ای هم وجود دارد که یافتن یا ساختن کامیونیتیِ موافق درون فرهنگ میهمان است که پشت‌وپناه مهاجران باشد.
چه چیز پشت این رویکرد پنهان ‌شده است؟ در این نگاه «خودی» مستقل و مجزا از دیگران پیش‌فرض گرفته‌شده است. گویی جامعه تشکیل‌شده است از افرادی مجزا و خود بنیاد که شروع به ارتباط‌گیری با چیزها و دیگران می‌کنند.
این انسانِ مجزا و گسسته از دیگران، سنگ بنای بحث‌ها و تحلیل‌هایی است که این روزها راجع به فردِ مهاجر می‌خوانیم. اجازه دهید نام این «منِ مجزا و جدا افتاده» را انسان‌گرایی فرد محور بنامیم. انسان‌گرایی فرد محور، هر انسان را هستی‌ای مستقل و مجزا می‌بیند که با دیگر هستی‌ها (انسان‌ها و چیزها) در تماس است.
در اینجا با قسمی «سیاست‌ـ‌هستی» (onto-politics) روبروییم؛ سیاستی که به باور ویلیام کونولی (1995) شکل خاصی از «بودن» را در مقایسه با دیگر اشکالِ بودن، اصیل‌تر و محق‌تر می‌خواند.
در سیاست‌ـ‌هستی ما ابتدا با نوعی فردگرایی پیشا‌‌اجتماعی روبروییم؛ بودنِ انسانی را بودنی منفرد و جدا و مستقل از اجتماع مفروض می‌گیریم.
این خودِ جدا و منفرد است که در مرحله‌ي بعدی با هم‌جواران و دوستانش ارتباط می‌گیرد، با همکارانش کار می‌کند، درون محیط پیرامونش قدم می‌زند و در شهر رفت‌وآمد می‌کند. بدین ترتیب فرد، دوستان، همکاران، خیابان، بناهای شهری و ... هرکدام واجد «ماهیتی مستقل و مجزا»اند و به‌واسطه‌ي روابط اجتماعی‌ـ‌شهری با یکدیگر در ارتباط قرار می‌گیرند.
در این نگاه هستی فرد به شکلی «ذاتی از پیش موجود» دیده می‌شود که درون فضاهایی از پیش‌ساخته قرارگرفته است؛ فضاهایی که چیزی جز چارچوبی خنثی و بی‌تفاوت نیستند.
وقتی «هستی» انسان‌ها را به شکل فردی مستقل و مجزا از دیگران و دیگر چیزها می‌بینیم، مسئله صرفاً‌ به توانایی «فردی» مهاجر و زیرساخت‌های حمایتی نهادهای عمومی تقلیل داده می‌شود.
آیا مهاجر، مهارتِ تطبیق خود را با فرهنگِ جامعه‌ي مقصد دارد؟ آیا آن‌قدر انعطاف‌پذیر هست که مناسبات جدید را درونی کند؟ آیا جامعه میزبان گشودگیِ پذیرفتن مهاجران را دارد؟ یا به‌قدری نژادپرست است که با مهاجران برخورد قهرآمیز می‌کند؟
«انسان‌گرایی اشتراکی»؛ درک توامانِ هستیِ انسان و شهر
به گمانم نگریستن مسئله مهاجرت از روزن انسان‌شناسی فرد محور بخش مهمی از درد و زخم مهاجرت را نادیده باقی می‌گذارد.
در مقابل این رویکرد می‌خواهم از آنچه «انسان‌گرایی اشتراکی» است حرف بزنم؛ انسان‌شناسی‌ای که درکی متفاوت از انسان دارد و نسبتی متفاوت میان فرد و محیط پیرامون برقرار می‌کند. در این کار وام‌دار مفهوم «بودن‌ـ‌با»1 هستم.
برعکس «هستی منفردِ مجزا»، «بودن‌ـ‌با» شکل خاصی از در‌ـ‌جهان‌ـ‌بودن است؛ شکلی که با همان خط‌چین‌های مشخص‌شده در املاء کلمه‌ي در‌ـ‌جهان‌ـ‌بودن خود را از برداشت‌های مرسوم و همیشگی متمایز می‌کند.
مفهوم بودن‌ـ‌با نشان می‌دهد هستیِ انسانی تنها «با» و درون فضای پیرامونی شکل و قوام می‌گیرد. به‌بیان‌دیگر هستی ما نه در انزوا از محیط اطرافمان بلکه دقیقاً «با» و درون این محیط شکل و قوام می‌گیرد.
خط‌چینِ میان بودن و با در اینجا حیاتی است. این خط‌چین می‌خواهد نشان دهد که «بودن‌ـ‌با» یک کلِ یکپارچه است، نه «بودن»ی مجزا که «با» هستی‌های دیگر در تماس است.
این فهمِ یکپارچه از «بودن‌ـ‌با» ازیک‌طرف نسبتی متفاوتی میان فرد و محیط اطراف و از ‌سوی دیگر رابطه جدیدی میان فرد با افراد دیگر برمی‌سازد. وقتی هستیِ انسانی را با عینک «بودن‌ـ‌با» بنگریم، آنگاه من‌ـ‌در‌ـ‌خیابان، من‌ـ‌کنار‌ـ‌بناهای شهر، من‌ـ‌با‌ـ‌دوستان، من‌ـ‌با‌ـ‌دلدادگان و هزار و یک رابطه و نسبت دیگر همگی بخشی از «من»اند و نه رابطه من با دیگران/دیگر چیزهای منفصل. نمادها و یادبودهای شهری از این منظر بخشی از هستی من را تشکیل می‌دهند، پاره‌ای از وجود من‌اند که باهم رشد و نمو کرده‌ایم.
خیابان‌های شهر، میادین، نام‌ها، نشانگان و نمادهای فضایی که در آن زیسته‌ام، همگی تکّه‌ای از جان و روح من‌اند. حیات مدنی‌‌ـ‌سیاسی ما درون این پیکره‌های شهری ساخته و پرداخته شده است.
هر فضایی مجموعه‌ای از کنش‌ها، امیال، ارزش‌‌ها، هنجارها و احساسات را درون ما و به‌واسطه‌ی ما سروشکل داده است. این فضاها شیوه‌ي خاصی از بودن را راه‌اندازی می‌کنند. با قرارگیری در هر فضای شهری‌ سبک زندگی خاصی به جریان می‌افتد و مجاری احساسي ویژه‌ای تحریک می‌شود.
وقتی از این فضای زیسته،‌ از این پیکره‌ي اجتماعی‌ـ‌کالبدی‌ کنده می‌شویم و در بافتی سراسر جدید کار گذاشته می‌شویم، فقط این نیست که مهمانی وارد خانه میزبانی جدید شده است؛ گویی که مسئله فقط پذیرا بودن میزبان و قدرت انطباق‌پذیری ما با قواعد و مناسکِ جدید است.
کاملاً برعکس این نگاهِ غالب ما نه روابط و دوست داشته‌ها و خاطرات بلکه «خود»مان را جاگذاشته‌ایم: «بودن‌ـ‌باـ‌دیگران/چیزها»یی را واگذاشته‌ایم و از نقطه صفر قرار است هستی‌ای جدید برای خود بسازیم.
تمام روابط‌مان، تمام نسبت‌هایمان، تمام نشانگان و معنایی‌ای که زندگی را برشان سوار کرده بودیم ازدست‌رفته است. مهاجرت از دست دادن خود به سودای ساختن خودی جدید از نقطه صفر است. اما نه... نقطه‌ي صفری در کار نیست.
نقطه صفر وقتی بود که همه همه‌چیز را از آغاز باهم می‌ساختند. مهاجرت تجربه‌ي ورود و آشنایی با همدیگر و با محیط پیرامون نیست. ما وارد جزیره‌ای بکر و دست‌نخورده نشده‌ایم.
ما با مهاجرت به درون بافت شهری‌ای پرتاب‌شده‌ایم که از پس تاریخ چند صدساله (و بلکه چند هزارساله) نسبت‌ها و روابطش سروشکل گرفته و بعضاً متصلب ‌شده و رسوب کرده است.
شباهت مهاجرت با«هتروتوپیا» در جامعۀ مقصد!
حالا می‌توانیم به جملات ابتدایی متن بازگردیم. تجربه مهاجرت، دست‌کم برای من، چیزی شبیه به بیماری خود ایمنی بود؛ حمله رژیم ایمنی به بافت‌هایی از بدن که غیرخودی تشخیص داده می‌شدند. ما با مهاجرت خودمان را جاگذاشته‌ایم و به سرزمینی وارد می‌شویم که همه خودها از پیش شکل‌گرفته‌اند.
هستی‌های شکل‌گرفته ما را با شکل چیزی نا‌ـ‌خودی می‌بینند. ما برای آن‌ها شکل متفاوتی از «بودن» هستیم؛ بودنی با پیوندها، خاطرات، معانی، نشانگان و در یک‌کلام هستی‌ای سراسر متفاوت؛ عضوی غریبه درون بافت میزبان؛ عضوی که سر از جایی درآورده است که متعلق به او نیست.
در علم پزشکی به این عضو «هتروتوپیا» گفته می‌شود؛ عضوی که درجایی غیر از جای معمول رشد کرده باشد؛ عضوی که متعلق به آن مکان نیست.
مهاجرت تجربه‌ي وارد شدن یا دقیق‌تر تجربه‌ي ساختنِ هتروتوپیاست، ساخت دگرمکانی که درون فضای مرسوم شکاف ایجاد می‌کند و نظم مستقر و تثبیت‌شده را برهم می‌زند.
هتروتوپیا مخل نظم حاکم است. یا باید به‌سرعت خود را به رنگ همان مکانِ غالب دربیاورد و یا با سنگین‌ترین مجازات‌ها تنبیه شود. مهاجر اما تا ابد یک هتروتوپیا باقی خواهد ماند، حتی اگر تا بیخ و بن شبیه جامعه میزبان شود.
مهاجر از آن حیث که هستیِ خود را جایی در سوراخ سمبه‌های خانه جاگذاشته است، در خانه‎‌ي میهمان یک هتروتوپیاست. حالا یا هتروتوپیایی که خود را با رنگ یوتوپیا بزک‌کرده است و یا هتروتوپیایی که زیر ضرب و زور رژیم امنیت بافت میزبان له‌ولورده شده است.
[1]این مفهوم را ژان لوک نانسی با الهام از آثار هایدگر در حوزه مناسبات انسانی و مطالعات کامیونیتی بسط و گسترش می‌دهد.
* منبع: رصدخانه مهاجرت ایران                           ",https://www.asriran.com/003UQD
831928,۱۴۰۱/۰۱/۰۲,بین الملل,آمار اعطای شهروندی اتحادیه اروپا به شهروندان خارجی,افزایش شمار افرادی که تابعیت یکی از کشورهای اروپایی را به دست آورده‌اند بیشتر به دلیل افزایش اعطای تابعیت به متقاضیان در اسپانیا است.,"مرکز آمار اتحادیه اروپا، «یوروستات» در گزارشی اعلام کرد که ۷۲۹ هزار نفر در سال ۲۰۲۰ شهروندی یکی از کشورهای عضو اتحادیه اروپا را به دست آوردند که در آن کشور زندگی می‌کردند.
به گزارش یورونیوز، آمار ارائه شده توسط یوروستات از افزایش ۳ درصدی اعطای تابعیت به متقاضیان نسبت به سال ۲۰۱۹ حکایت دارد که حدود ۷۰۶ هزار و ۴۰۰ نفر بود.
افزایش شمار افرادی که تابعیت یکی از کشورهای اروپایی را به دست آورده‌اند بیشتر به دلیل افزایش اعطای تابعیت به متقاضیان در اسپانیا است.
بر اساس گزارش ارائه شده توسط یوروستات، شمار افرادی که شهروندی اسپانیا را به دست آورده‌اند ۲۷ هزار و ۳۰۰ نفر نسبت به سال ۲۰۱۹ بیشتر است. پس از اسپانیا، هلند با ۲۱ هزار و ۸۰۰ نفر، سوئد با ۱۶ هزار نفر و پرتغال با ۱۱ هزار نفر در جایگاه بعدی قرار می‌گیرند.
اما بیشترین کاهش اعطای تابعیت به متقاضیان دریافت شهروندی به صورت مطلق در فرانسه مشاهده می‌شود که ۲۳ هزار و ۳۰۰ نفر در مقایسه با سال ۲۰۱۹ کمتر است. پس از فرانسه، آلمان با ۲۰ هزار و ۸۰۰ نفر، بلژیک با ۶ هزار و ۷۰۰ و رومانی با ۴ هزار نفر در رده بعدی قرار می‌گیرند.
یوروستات در گزارش خود همچنین به این نکته اشاره دارد که مانند سال ۲۰۱۹ میلادی، ۸۵ درصد افرادی که تابعیت یکی از کشورهای عضو اتحادیه اروپا را در سال ۲۰۲۰ دریافت کردند، پیشتر شهروندان یک کشور غیر اتحادیه اروپا یا بدون تابعیت بودند.  
این در حالی است که شهروندان سابق یکی دیگر از کشورهای عضو اتحادیه اروپا که توانسته‌اند تابعیت کشور دیگر عضو اتحادیه اروپا را به دست بیاورند ۱۳ درصد از کل شمار شهروندی‌های اعطا شده را تشکیل می‌دهند.
مراکشی‌ها، سوریه‌ای‌ها و آلبانیایی‌ها در صدر جدول دریافت‌کنندگان شهروندی
مراکشی‌ها در سال ۲۰۲۰ با دریافت ۶۸ هزار و ۹۰۰ تابعیت، بزرگ‌ترین گروه در میان شهروندان جدید اتحادیه اروپا بودند که ۸۶ درصد آنها تابعیت اسپانیا، ایتالیا یا فرانسه را به دست آوردند.
پس از مراکشی‌ها، سوری‌ها (۵۰ هزار و ۲۰۰ نفر، با ۴۹ درصد تابعیت سوئد)، آلبانیایی‌ها (۴۰ هزار و ۵۰۰ نفر با ۷۰ درصد تابعیت ایتالیایی)، رومانیایی‌ها (۲۸ هزار و ۷۰۰ نفر، ۴۰ درصد تابعیت ایتالیایی)، برزیلی‌ها (۲۴ هزار و ۱۰۰ نفر، ۷۲ درصد تابعیت ایتالیا یا پرتغال)، ترکیه ای ها (۲۳ هزار و ۷۰۰ نفر، ۴۹ درصد تابعیت آلمانی)، اوکراینی‌ها (۱۸ هزار و ۱۰۰ نفر، ۴۸ درصد تابعیت لهستان، آلمان یا ایتالیا)، هندی‌ها (۱۶ هزار ۴۰۰ نفر، ۳۴ درصد تابعیت ایتالیا)، پاکستانی‌ها (۱۶ هزار نفر، ۳۵ درصد تابعیت ایتالیا) و بریتانیایی‌ها (۱۶ هزار نفر،۶۰ درصد تابعیت آلمان، فرانسه یا سوئد) در رده‌های بعدی دریافت شهروندی یک کشور عضو اتحادیه اروپا قرار می‌گیرند.

همچنین رومانیایی‌ها با ۲۸ هزار و ۷۰۰ نفر، لهستانی‌ها با ۱۲ هزار و ۵۰۰ نفر و ایتالیایی‌ها با ۸ هزار و ۲۰۰ نفر، سه گروه بزرگ از شهروندان اتحادیه اروپا را تشکیل می‌دهند که تابعیت یکی دیگر از کشورهای عضو اتحادیه اروپا را مانند سال های ۲۰۱۸ و ۲۰۱۹ به دست آورده‌اند.
بنابراین بیشتر شهروندی‌های جدید توسط ایتالیا (۱۳۱ هزار و ۸۰۰ نفر یا ۱۸ درصد)، اسپانیا (۱۲۶ هزار و ۳۰۰ نفر یا ۱۷ درصد)، آلمان (۱۱۱ هزار و ۲۰۰ نفر یا ۱۵ درصد)، فرانسه (۸۶ هزار و ۵۰۰ نفر یا ۱۲ درصد) و سوئد (۸۰ هزار و ۲۰۰ نفر یا ۱۱ درصد) صادر شده است.
به این ترتیب بر اساس گزارش یوروستات، ۷۳ درصد از شهروندی‌های جدید اعطا شده در اتحادیه اروپا در سال ۲۰۲۰ به ایتالیا، اسپانیا، آلمان، فرانسه و سوئد اختصاص دارد.
نرخ اعطای تابعیت نسبت شمار افرادی است که در طول یک سال تابعیت یک کشور را به نسبت ساکنان خارجی در همان کشور به دست آورده‌اند. 
از همین رو بالاترین نرخ اعطای تابعیت در سال ۲۰۲۰ میلادی به سوئد تعلق دارد که به ازای هر ۱۰۰ نفر خارجی مقیم این کشور، ۸.۶ نفر تابعیت این کشور را دریافت کرده‌اند. پرتغال (۵.۵ درصد)، هلند (۴.۸ درصد)، فنلاند (۲.۹ درصد)، ایتالیا (۲.۶ درصد) و اسپانیا و بلژیک (۲.۴ درصد) در رده‌های بعدی قرار گرفته‌اند.
اما کمترین نرخ اعطای تابعیت به نسبت ساکنان خارجی آن کشور در لیتوانی (۰.۲ درصد)، استونی ( ۰.۴ درصد)، لتونی (۰.۴ درصد)، چک (۰.۵ درصد)، اتریش (۰.۶ درصد)، اسلواکی (۰.۷ درصد)، بلغارستان (۰.۸ درصد) و ایرلند (۰.۹ درصد) ثبت شده است.
                            ",https://www.asriran.com/003UQC
831912,۱۴۰۱/۰۱/۰۲,اقتصادی,تشکیل کارگروه حل فوری مشکلات ثبتی شرکت‌های دانش بنیان,رییس سازمان ثبت اسناد و املاک کشور با توجه به راهبرد ابلاغی رهبر انقلاب اسلامی مبنی بر «تولید؛ دانش بنیان، اشتغال آفرین» دستور تشکیل کارگروه ویژه‌ای را برای حل فوری مشکلات ثبتی این شرکت‌ها و حمایت از اختراعات و علایم تجاری آنان صادر کرد.,"رئیس سازمان ثبت اسناد و املاک کشور با توجه به نامگذاری سال ۱۴۰۱ به نام «تولید؛ دانش‌بنیان، اشتغال‌آفرین» دستورات ویژه‌ای درخصوص شرکت‌های دانش‌بنیان صادر کرد.

به گزارش ایسنا به نقل از سازمان ثبت اسناد و املاک کشور، حسن بابایی معاون رییس قوه قضاییه و رییس سازمان ثبت اسناد، طی دستورات جداگانه‌ای به مدیرکل ثبت شرکت‌ها و موسسات غیرتجاری و رئیس مرکز مالکیت معنوی، بر ثبت شرکت‌های دانش بنیان به صورت فوق‌العاده و حمایت از علائم تجاری این شرکت‌ها تاکید کرد.
رییس سازمان ثبت اسناد و املاک کشور با توجه به راهبرد ابلاغی رهبر انقلاب اسلامی مبنی بر «تولید؛ دانش بنیان، اشتغال آفرین» و قانون حمایت از شرکت‌ها و مؤسسات دانش بنیان و تجاری‌سازی نوآوری‌ها و اختراعات مصوب ١٣٨٩/٨/٥ و آیین نامه اجرایی آن مصوب ١٣٩١/٨/٢١ هیات وزیران، دستور تشکیل کارگروه ویژه‌ای را برای حل فوری مشکلات ثبتی این شرکت‌ها و حمایت از اختراعات و علایم تجاری آنان صادر کرد.
                           ",https://www.asriran.com/003UPw
831927,۱۴۰۱/۰۱/۰۲,بین الملل,ترکیه نیروهای خود را از سوریه به عراق منتقل می‌کند,بیش از ۱۳۵۰۰ نظامی ترکیه در ۶۰ منطقه نظامی در سراسر منطقه کاهش تنش واقع در ادلب، حومه حلب، حماه و لاذقیه حضور دارند.,"برخی منابع گزارش دادند، حدود ۴۰۰ سرباز ترکیه‌ای که قبلاً در شمال غرب سوریه مستقر بودند، احتمالاً بار دیگر برای مبارزه با حزب کارگران کردستان (پ‌.ک‌.ک) در شمال عراق مستقر شوند.

به گزارش ایسنا، به نقل از بغداد الیوم، این منابع روز دوشنبه گفتند: ۴۰۰ سرباز ترک آمادگی‌ها و تمهیدات خود را برای خروج از منطقه کاهش تنش به عنوان بخشی از اولین گروهی که این منطقه را ترک خواهند کرد، به پایان رساندند.
بر اساس این گزارش، بیش از ۱۳۵۰۰ نظامی ترکیه در ۶۰ منطقه نظامی در سراسر منطقه کاهش تنش واقع در ادلب، حومه حلب، حماه و لاذقیه حضور دارند.
                           ",https://www.asriran.com/003UQB
831920,۱۴۰۱/۰۱/۰۲,اقتصادی,برف و باران در جاده‌های ۱۲ استان/چالوس همچنان یک طرفه است,رانندگان و مسافران از طریق تماس با شماره ۱۲۰ می‌توانند قبل از آغاز سفر از وضعیت جوی و ترافیکی جاده‌های کشور مطلع شده و متناسب با شرایط پیش رو برای انجام سفر خود برنامه‌ریزی  لازم را انجام دهند.,"پلیس راهنمایی و رانندگی وضعیت جوی و ترافیکی جاده های کشور در ششمین روز از اجرای طرح نوروزی پلیس در جاده‌ها را اعلام کرد.

به گزارش ایسنا، بنابر اعلام مرکز اطلاعات و کنترل ترافیک پلیس راهنمایی و رانندگی در حال حاضر  تردد کلیه وسایل نقلیه در مسیر شمال به جنوب محور کرج-چالوس ممنوع است و این جاده به منظور تخلیه بار ترافیکی تا اطلاع بعدی یک طرفه خواهد بود. در این مدت تردد در مسیر شمال به جنوب در محورهای جایگزین یعنی فیروزکوه و هراز انجام خواهد شد.
وضعیت ترافیکی جاده‌ها نیز حاکی از ترافیک نیمه سنگین در آزادراه تهران - شمال محدوده سنگان و حدفاصل تونل ۱۶ تا شهرستانک است. وضعیتی مشابه در محور هراز مسیر جنوب به شمال محدوده مشا و حدفاصل پلور تا آب اسک و همچنین آزادراه قزوین - رشت محدوده شهر رودبار تا منجیل گزارش شده و ترافیک در این دو محور نیز پرحجم و نیمه سنگین گزارش شده است.
در دیگر جاده‌های کشور نیز گرچه حجم تردد خودروها افزایش داشته است، اما ترافیک در حال حاضر روان گزارش شده است. سه محور اهر – ورزقان به علت کولاک شدید، ریگان – ایرانشهر و شهداد نهبندان نیز به علت انجام عملیات عمرانی تا اطلاع بعدی مسدود است و تردد از محورهای جایگزین انجام می‌شود.
وضعیت جوی جاده‌ها نیز حاکی از بارش برف و باران در برخی از محورهای استان های آذربایجان غربی، آذربایجان شرقی، اردبیل و زنجان است. همچنین در برخی از محورهای استان‌های گیلان، همدان، کردستان، کرمانشاه، لرستان، البرز، مازندران و چهارمحال و بختیاری نیز بارش باران گزارش شده که لازم است رانندگان با رعایت فاصله طولی مناسب و سرعت مطمئنه در این معابر تردد کنند. همچنین همراه داشتن تجهیزات زمستانی برای سفر به استانهای شمال غربی و کوهستانی از سوی پلیس راهور توصیه شده است.
رانندگان و مسافران از طریق تماس با شماره ۱۲۰ می‌توانند قبل از آغاز سفر از وضعیت جوی و ترافیکی جاده‌های کشور مطلع شده و متناسب با شرایط پیش رو برای انجام سفر خود برنامه‌ریزی  لازم را انجام دهند.  
                           ",https://www.asriran.com/003UQ4
831926,۱۴۰۱/۰۱/۰۲,بین الملل,یوتیوب در یک قدمی ممنوعیت در روسیه,یوتیوب سایت محبوبی برای همه شهروندان روسیه و همچنین طرفداران و مخالفان دولت این کشور است.,"گوگل یکی از معدود شرکت‌های بزرگ آمریکایی است که همچنان در روسیه فعالیت می‌کنند اما ممکن است با بالا گرفتن تنش‌ها با کرملین، یکی از بزرگترین پایگاه‌هایش را در این کشور از دست بدهد.

به گزارش ایسنا، گوگل کسب و کار تبلیغاتش در روسیه را تعطیل کرده اما خدمات محبوبی مانند یوتیوب را همچنان حفظ کرده است. با این حال این سرویس ویدیویی به منبع قابل توجهی از تنش با دولت تبدیل شده است.
یوتیوب کانال وزارت دفاع روسیه را ممنوع کرده که جدیدترین اقدام در سلسله اقداماتی است که گوگلی‌ها انتظار دارند باعث تعطیل شدن فعالیت یوتیوب در این کشور شود.
یوتیوب هفته گذشته در واکنش به اقدام وزارت دفاع در زدن برچسب ""ماموریت آزادسازی"" به دو ویدیو، ارسال ویدیو را به مدت هفت روز برای ارتش روسیه ممنوع کرد. تصمیم برای مسدود کردن ویدیوهای وزارت دفاع، برای مدیریت ارشد یوتیوب جدی شد.
اگرچه گوگل هنوز دفترش در روسیه را تعطیل نکرده اما این شرکت بی سر و صدا انتقال کارکنانش از روسیه را در هفته‌های اخیر آغاز کرده است. با این حال سخنگوی گوگل حاضر نشد در این‌باره اظهارنظر کند.
بر اساس گزارش بلومبرگ، تاکنون هیچ نشانه‌ای از در خطر بودن محصول جست‌وجوی گوگل وجود نداشته است.گوگل پرکاربردترین موتور جست‌وجو در روسیه بوده و از نظر میزان استفاده بالاتر از موتور جست‌وجوی بومی یاندکس قرار دارد. یوتیوب هم سایت محبوبی برای همه شهروندان روسیه و همچنین طرفداران و مخالفان دولت این کشور است.
                           ",https://www.asriran.com/003UQA
831925,۱۴۰۱/۰۱/۰۲,علمی,کشف حالت جدیدی از یخ با کمک فیزیکدان ایرانی,"فاز یخ ""Ice-VIIt"" می‌تواند به وفور در پوسته و گوشته بالایی سیارات غنی از آب در خارج از منظومه شمسی وجود داشته باشد، و این بدان معناست که چنین سیاراتی می‌توانند شرایطی برای تشکیل حیات داشته باشند.","دستکم ۲۰ شکل جامد شناخته‌شده از یخ وجود دارد و به تازگی دانشمندان دانشگاه نوادا در لاس‌وگاس (UNLV)، شکل جدیدی از یخ کشف کرده‌اند که ویژگی‌های آب را در فشارهای بالا نمایش می‌دهد.

به گزارش ایسنا و به نقل از تک‌اکسپلوریست،دانشمندان روشی جدید برای اندازه گیری خواص آب تحت فشار بالا ابداع کرده‌اند. آن‌ها ساخت این یخ را با فشردن یک نمونه از آب بین نوک دو الماس آغاز کردند تا به شکل چندین بلور یخ درهم‌آمیخته دربیاید. سپس یخ را با روشی موسوم به گرمایش لیزری به طور موقت ذوب کردند. درنهایت یخ به سرعت به مجموعه ای از بلورهای ریز پودری تبدیل شد.
با افزایش تدریجی فشار و استفاده از پرتو لیزر، محققان شاهد تبدیل شدن یخ از ظاهر مکعبی شناخته شده‌ای موسوم به ""Ice-VII""، به حالت میانی جدید و چهارضلعی ""Ice-VIIt"" بودند و پس از آن این یخ به حالت شناخته شده دیگری موسوم به ""Ice-X"" تغییر شکل داد.  
تبدیل شدن آب به یخ ""Ice-X"" با فشاری بسیار کمتر نسبت به آنچه قبلا تصور می‌شد رخ داد.
""زک گرانده"" (Zach Grande)، دانشجوی دکتری در دانشگاه نوادا، می‌گوید: اگرچه بعید است که این گونه جدید از یخ را روی سطح زمین پیدا کنیم، اما احتمالا عنصری رایج در گوشته زمین و همچنین در قمرهای بزرگ و سیارات فراخورشیدی غنی از آب است.
دانشمندان دائما تلاش می‌کنند تا رفتار آب پرفشار که ممکن است درون سیارات دور وجود داشته باشد را درک کنند.
آن‌ها برای انجام این کار، نمونه‌ای از آب را بین نوک سلول‌های سندان الماس قرار دادند. سپس نیروی کمی به الماس وارد کردند. انجام چنین کاری به دانشمندان کمک کرد تا شرایط پرفشار مرکز زمین را بازسازی کنند.
آن‌ها شاهد شکل جدیدی از یخ بودند و دریافتند که انتقال به فاز ""Ice-X"" با فشاری تقریباً سه برابر کمتر از آنچه قبلاً تصور می‌شد رخ می‌دهد یعنی در ۳۰۰ هزار اتمسفر به جای یک میلیون اتمسفر که پیش‌تر تصور می‌شد.
این انتقال فاز برای چندین دهه مورد بحث بوده است.
دکتر ""اشکان سلامت""، فیزیکدان دانشگاه نوادا می‌گوید: «کار زک نشان داده است که این تغییرشکل به حالت یونی در فشارهایی بسیار پایین‌تر از انتظار رخ می‌دهد.
این تحقیق درک ما از ترکیبات سیارات فراخورشیدی را تغییر می‌دهد. فاز یخ ""Ice-VIIt"" می‌تواند به وفور در پوسته و گوشته بالایی سیارات غنی از آب در خارج از منظومه شمسی وجود داشته باشد، و این بدان معناست که چنین سیاراتی می‌توانند شرایطی برای تشکیل حیات داشته باشند.
                           ",https://www.asriran.com/003UQ9
831923,۱۴۰۱/۰۱/۰۲,بین الملل,"اعتراض سفارت روسیه در آمریکا به گزارش‌های مربوط به ""اردوگاه‌های ویژه""","در بخشی از بیانیه سفارت روسیه آمده است: این گزارش‌ها در رسانه‌های غربی حکایت از دروغ و غیرحرفه‌ای بودن دارد. این رسانه‌ها در راستای اصل ""همه ابزارها در جنگ اطلاعاتی خوب هستند""، عمل می‌کنند.","سفارت روسیه در آمریکا گفته که گزارش رسانه‌های غربی درباره ایجاد ""اردوگاه‌های ویژه"" در ماریوپل اوکراین نادرست و غیرحرفه‌ای است.

به گزارش ایسنا، به نقل از خبرگزاری اسپوتنیک، اخیرا روزنامه‌های واشنگتن پست، گاردین و چند رسانه دیگر گزارش کردند که ساکنان ماریوپل در اوکراین پس از انتقال به اردوگاه‌های ویژه، به روسیه تبعید می‌شوند.
سفارت روسیه در واشنگتن در بیانیه‌ای در تلگرام نوشت: ما به اظهارات منتشر شده از سوی مقام‌های اوکراینی در رسانه‌های آمریکایی درباره ایجاد اردوگاه‌های ویژه توسط ارتش روسیه در ماریوپل اشاره داریم.
در ادامه این بیانیه همچنین آمده است: این گزارش‌ها در رسانه‌های غربی حکایت از دروغ و غیرحرفه‌ای بودن دارد. این رسانه‌ها در راستای اصل ""همه ابزارها در جنگ اطلاعاتی خوب هستند""، عمل می‌کنند.
سفارت مذکور همچنین اعلام کرد، صحبت در مورد ایست‌های بازرسی برای غیرنظامیانی است که از منطقه ماریوپل خارج می‌شوند.
                           ",https://www.asriran.com/003UQ7
831924,۱۴۰۱/۰۱/۰۲,سیاست خارجی,امریکا: آماده اتخاذ تصمیم‌های سخت برای احیای برجام هستیم,برخی رسانه‌های آمریکایی می‌گویند عزم واشنگتن برای دستیابی به توافق سریع با ایران به‌دلیل آشفتگی بازار نفت در پی حمله روسیه به اوکراین جدی‌تر شده است.,"سخنگوی وزارت امور خارجه آمریکا اعلام کرد واشنگتن برای اتخاذ تصمیم‌های سخت برای احیای توافق هسته‌ای ایران آماده است. یک مقام رسمی نزدیک به پرونده مذاکرات این تصمیم سخت، ناظر به خروج سپاه از لیست گروه‌های تروریستی است.
  ند پرایس شامگاه دوشنبه ۲۱ مارس از ارائه جزئیات درباره تحریم‌هایی که ایالات متحده آماده لغو آن‌ها است، خودداری کرد. وی گفت به‌رغم پیشرفت‌های جدی هفته‌های اخیر دستیابی به توافق با ایران «نه فوری و نه قطعی است.»
همزمان ژان-ایو لو دریان، وزیر امور خارجه فرانسه بار دیگر بر ضرورت و فوریت احیای برجام تاکید کرد.
برخی رسانه‌های آمریکایی می‌گویند عزم واشنگتن برای دستیابی به توافق سریع با ایران به‌دلیل آشفتگی بازار نفت در پی حمله روسیه به اوکراین جدی‌تر شده است.روسیه خواستار تضمین از سوی ایالات متحده برای ادامه همکاری‌های هسته‌ای و غیرهسته‌ای با ایران، فارغ از تحریم‌های جهانی جدید علیه این کشور شده است.
سخنگوی وزارت امور خارجه آمریکا همچنین اعلام کرد راب مالی، مذاکره‌کننده ارشد این کشور از ده روز پیش هنوز به وین بازنگشته است.  پرایس دلیل توقف طولانی مذاکرات را «عادت مقام‌های ایرانی» برای تعطیلات نوروز توصیف کرد.
به گزارش عصرایران، مذاکرات احیای برجام در وین برگزار شد و همه اکنون مقامات دو طرف می گویند این مذاکرات به پایان رسیده اما چند موضوع اصلی باقی مانده میان ایران و امریکا تعیین کننده موفقیت یا شکست مذاکرات هستند.
منابع رسانه ای می گویند یکی از این موضوعات، درخواست ایران برای خروج سپاه از فهرست امریکا درباره سازمان های تروریستی است. مسئله ای که هنوز امریکا به آن پاسخ روشنی نداده است.                           ",https://www.asriran.com/003UQ8
831922,۱۴۰۱/۰۱/۰۲,سیاسی,سخنگوی دولت: ۴۰ اقدام دولت در ۲۰۰ روز اول دولت رئیسی,سخنگوی دولت: آینده روشن است.,"علی بهادری جهرمی سخنگوی دولت در توئیتی نوشت: از آغاز دولت مردمی ۲۰۰ روز گذشت. کارهای مهمی با کمک مردم انجام شده که تنها چهل اقدام را فهرست کرده ام. آینده روشن است.
                           ",https://www.asriran.com/003UQ6
831921,۱۴۰۱/۰۱/۰۲,حوادث,پلیس راهور: در ۶ روز اخیر ۲۴۷ نفر در تصادفات جان باختند/ افزایش ۳۸ درصدی تردد جاده‌ای,۲۵ درصد تصادفات از ساعت ۱۶ تا ۲۰ و ۲۳ درصد از تصادفات نیز از ساعت ۱۲ تا ۱۶ رخ داده که به عبارتی می توان گفت که ساعت ۱۲ تا ۲۰ زمان وقوع حدود نیمی از تصادفات نوروزی بوده است.,"جانشین پلیس راهنمایی و رانندگی از مرگ ۲۴۷ تن از زمان اجرای طرح نوروزی پلیس در تصادفات رانندگی خبر داد.

سردار سید تیمور حسینی در گفت‌وگو با ایسنا، در تحلیل تصادفات و رویدادهای ترافیکی در ششمین روز از اجرای طرح نوروزی پلیس اظهارکرد: متاسفانه از زمان اجرای طرح نوروزی در ۲۶ اسفند ماه تا صبح امروز ۲ فروردین ماه، ۱۸۷ فقره تصادف فوتی در کشور رخ داده که منجر به مرگ ۲۴۷ تن شده است. از این تعداد ۳۳ نفر در شهرها و ۲۱۴ نفر در جاده ها جان خود را از دست داده اند.  
وی یشترین علل تصادفات را عدم توجه به جلو، تخطی از سرعت مجاز، عدم توانایی در کنترل وسایل نقلیه و سبقت غیرمجاز اعلام کرد و گفت: از رانندگان می‌خواهم که حتما هشدارها و توصیه های پلیس را جدی گرفته و با دقت کافی رانندگی کنند. خستگی و خواب آلودگی و عدم تمرکز در حین رانندگی می تواند تصادفات جبران ناپذیری را رقم بزند.
حسینی به رانندگان توصیه کرد که با احساس مسئولیت بیشتر در این ایام در جاده ها رانندگی کرده و از هرگونه عجله و شتاب در رانندگی که باعث شدیدترین تصادفات چند روز اخیر شده، خودداری کنند. همچنین در سفرهای طولانی به ازای هر دو ساعت رانندگی ۱۰ تا ۱۵ دقیقه توقف و استراحت کنند.
جانشین رییس پلیس راهنمایی و رانندگی درباره زمان وقوع بیشترین تصادفات نیز گفت: ۲۵ درصد تصادفات از ساعت ۱۶ تا ۲۰ و ۲۳ درصد از تصادفات نیز از ساعت ۱۲ تا ۱۶ رخ داده که به عبارتی می توان گفت که ساعت ۱۲ تا ۲۰ زمان وقوع حدود نیمی از تصادفات نوروزی بوده است.
حسینی ادامه داد: از ابتدای اجرای طرح نوروزی ۱۴۰۱ میانگین تردد بین استانی ۳۸ درصد افزایش را در مقایسه با مدت مشابه سال قبل نشان می دهد.
کولاک و برف در جاده های استان های شمال غربی کشور
وی همچنین با اشاره به هشدار سطح نارنجی سازمان هواشناسی برای امروز گفت: کولاک و برف در جاده های استان های شمال غربی کشور و باران در استان های گیلان و مازندران و تداوم ناپایداری جوی در اکثر استانها تا پایان هفته پیش بینی شده است. از این رو لازم است رانندگان تجهیزات زمستانی به همراه داشته باشند و آمادگی مواجهه احتمالی با مداخلات جوی را نیز داشته باشند.
                           ",https://www.asriran.com/003UQ5
831918,۱۴۰۱/۰۱/۰۲,بین الملل,اروپا، افزایش ابتلا به کووید-۱۹ به دلیل کاهش محدودیت‌ها,درانگلیس نیز که در حال حاضر از هر ۲۰ نفر یک نفر به این ویروس مبتلاست دولت آخرین محدودیت های سفرهای بین المللی را حذف کرده است.,"نتایج بررسی‌ها حاکی از آن است که موارد ابتلا به کووید-۱۹ در اروپا به دلیل کاهش محدودیتها و شیوع زیر سویه‌ها رو به افزایش است.

به گزارش ایسنا، کارشناسان اظهار داشتند: موارد ابتلا به کووید-۱۹ در غرب اروپا به دلیل برداشته شدن محدودیتها، از بین رفتن مصونیت در برابر بیماری و شیوع زیر سویه مسری BA.۲ رو به افزایش است.
پس از گذشت بیش از یک ماه از کاهش موارد ابتلا، طی روزهای اخیر موارد ابتلا به بیماری در انگلیس، فرانسه، آلمان و ایتالیا افزایش چشمگیری داشته است.
در فرانسه که دولت از دوشنبه گذشته اقدام به لغو اکثر محدودیت‌های کووید-۱۹ کرده است موارد ابتلا بیش از یک سوم افزایش یافته است. در آلمان علیرغم ثبت حدود ۳۰۰ هزار مورد جدید ابتلا در روز جمعه، دولت دستور لغو بسیاری ازمحدودیتهای کرونایی را صادر کرده است.
در ایتالیا نیز دولت پنجشنبه گذشته اعلام کرد که با وجود افزایش موارد ابتلا تقریبا تمام محدودیت‌ها تا اول ماه مه لغو  می‌شود.
به گزارش ایسنا به نقل از ژاپن تودی، درانگلیس نیز که در حال حاضر از هر ۲۰ نفر یک نفر به این ویروس مبتلاست دولت آخرین محدودیت های سفرهای بین المللی را حذف کرده است.
                           ",https://www.asriran.com/003UQ2
831919,۱۴۰۱/۰۱/۰۲,سلامت,کدام واکسن برای دوز چهارم مناسب است؟,,"عضوکمیته علمی ستاد مقابله با کرونا گفت: پلفترم خاصی برای تزریق دز چهارم واکسن مد نظر نیست اما واکسن های بر پایه پروتئین تولید داخل (پاستوکووک، کووپارس، اسپایکوژن) می تواند گزینه مناسبی برای این مرحله از واکسیناسیون باشد.
محمد وجگانی عضوکمیته علمی ستاد مقابله با کرونا در گفت‌وگو با  برگزاری برنا اظهار کرد: تزریق دز چهارم واکسن فعلا برای کسانی که مشکل نقص ایمنی دارند مطرح شده است.
وی با بیان اینکه توصیه شده است افرادی که سرکوب سیستم ایمنی بدن دارند و یا به دلایلی دچار نقص ایمنی هستند دز چهارم واکسن کرونا را دریافت کنند، افزود: پلفترم خاصی برای تزریق دز چهارم واکسن مد نظر نیست اما واکسن های بر پایه پروتئین تولید داخل(پاستوکووک، کووپارس، اسپایکوژن) می تواند گزینه مناسبی برای این مرحله از واکسیناسیون باشد.
وجگانی تصریح کرد: واکسن های مد نظر تولید داخل در صورتی می توانند برای تزریق دز چهارم استفاده شوند که مجوز این مرحله را دریافت کرده باشند.
عضو کمیته علمی ستاد مقابله با کرونا ادامه داد: افراد بالای 75 سال نیز در حال حاضر مشمول کسانی هستند که می توانند دز چهارم واکسن را دریافت کنند. 
وجگانی گفت: سه تا چهار ماه فاصله بین تزریق دز سوم و چهارم است و افرادی که این مدت از تزریق در بوسترشان گذشته و شرایط دریافت دز چهارم را نیز دارند، می توانند برای دریافت دز چهارم اقدام کنند.                           ",https://www.asriran.com/003UQ3
831917,۱۴۰۱/۰۱/۰۲,سلامت,بلایی که با خوردن چای مانده بر سر بدنمان می آید,,"برخی افراد چای مانده را دوباره گرم و مصرف می کنند اما بهتر است قبل از این کار بدانند خوردن چای مانده و کهنه برای سلامت بدن ضرری دارد یا نه؟





به گزارش نمناک، اگر بخواهیم خلاصه به سوال تیتر پاسخ دهیم، باید بگوییم بله. بعضی از ما در شرایطی مجبور می شویم که چای را دوباره گرم کنیم اما به نظر شما انجام این کار ضرری برایمان دارد و آیا باعث ایجاد خطر می شود؟ 
زمانی که چای را دوباره گرم می کنیم چه اتفاقی می افتد؟
شما همیشه این حق انتخاب را دارید که چای را دوباره گرم کنید و یا آن را تازه مصرف کنید. البته که گرم کردن دوباره چای دم شده، بو و خاصیت آن را از بین می برد. اگر چای شما بیشتر از چهار ساعت مانده است، احتمالاً گرم کردن دوباره آن باعث رشد باکتری ها می شود و ضرر خواهد داشت.
این موضوع مخصوصاً در مورد چای هندی که با شکر و شیر سرو می شود، بیشتر صدق می کند زیرا خطر رشد باکتری را افزایش می دهد. چای میوه ای هم خاصیت خود را بعد از دوباره گرم کردن از دست می دهد. پس بهتر است که مقدار کمی چای درست کنید و بعد از یک بار دم کردن، کل آن را میل کنید.
عوارض؛ چرا نباید چای را دوباره گرم کرد؟
همانطور که بالاتر هم اشاره کردیم، اگر چای در دمای اتاق بین 4 الی 8 ساعت باقی مانده باشد ، نباید آن را دوباره گرم کنید اما اگر چای به مدت 10 الی 15 دقیقه از دم کشیدنش از گذشته باشد، می توان دوباره آن را گرم کرد.
باکتری مسمومیت غذایی معمولاً در چای دم شده در معرض گرما بیشتر خودش را نشان می دهد. چایی که همراه با شیر باشد و یا ماده اضافه داخل آن وجود داشته باشد، بعد از گرم شدن وضعیت بدتری را ایجاد می کند و ممکن است به دلیل تولید قارچ هم خطرناک باشد. البته این قارچ ها و باکتری ها با چشم غیر مسلح قابل دیدن نیستند اما در چای دوباره گرم شده وجود دارد.
تاثیر روی مزه
جدا از این که چای بعد از گرم شدن دوباره، خواص خود را از دست می دهد، تاثیر منفی روی مزه آن خواهد گذاشت. پلی فنول های مسئول رنگ و طعم چای، در چنین حالتی دچار مشکل می شوند و در نتیجه طعم چای تلخ تر از حالت طبیعی می شود.
چگونه چای را دوباره گرم کنیم؟
دوباره گرم کردن چای سرد شده، هرگز پیشنهاد نمی شود اما اگر مجبور به انجام این کار شدید، بهتر است که چای را داخل یک قوری تمیز بریزید، کمی آب به آن اضافه کنید و آن را روی کتری به مدت 3 الی 4 دقیقه قرار دهید تا دوباره حرارت بگیرد.
در چنین حالتی نباید توقع یک طعم تازه از چای مانده را داشته باشید. چای را نباید خیلی داغ مصرف کنید و باید در حالت ولرم زیر گاز را خاموش کنید. برای این که سلامت گوارش تان حفظ شود، هرگز چایی که بیش از 4 ساعت در دمای اتاق باقی مانده است را دوباره گرم نکنید.



                           ",https://www.asriran.com/003UQ1
831916,۱۴۰۱/۰۱/۰۲,سیاسی,"عضو اتاق بازرگانی ایران: ""هزینه‌های غیررسمی"" قیمت‌ها را افزایش می‌دهد /وضعیت نامطلوبی در انتظارمان است/ فقر مطلق بیشتر خواهد شد",تجربه بازار نشان می‌دهد که آنچه اتفاق خواهد افتاد با آنچه کارشناسان در روی کاغذ می‌گویند کاملا متفاوت بوده و وضعیت نامطلوبی در انتظارمان است.,"رییس کمیسیون بازرگانی داخلی اتاق بازرگانی ایران اظهار داشت: آقای رییس جمهور اعلام کردند که دیگر نباید فقر مطلق وجود داشته باشد، اما با شکلی که عمل می‌شود نه تنها فقر مطلق از بین نمی‌رود بلکه بسیار بیشتر می‌شود و دهک‌های کم‌درآمد با مشکلات بسیار بیشتری مواجه می‌شوند.به گزارش ایلنا؛ خسرو فروغان گران‌سایه در مورد وضعیت بازار داخلی کشور در سال پیش رو اظهار کرد: به نظر می‌رسد اتفاقاتی که رخ داده برای حوزه بازرگانی داخلی ما اتفاقات خوبی نیست. حداقل دستمزد حدود 57 درصد افزایش داشته در کنار این موضوع اخذ مالیات به مراتب نسبت به سال گذشته تشدید شده و در سال آینده این روند شدیدتر خواهد شد. تعرفه گاز در بعضی نقاط تا 5 یا 6 برابر افزایش یافته، بنابراین هزینه‌های مختلف باعث می‌شود که افزایش قیمت رخ دهد.
وی افزود: فضای عمومی کشور هم به گونه‌ای است که برای مثال اگر بنزین 1000 تومان افزایش قیمت پیدا کند، تاثیر آن به همان نسبت نیست بلکه به شدت بسیار بیشتری تاثیر می‌گذارد. ممکن است افزایش پایه دستمزد در حالت عادی بیش از 2 یا 3 درصد افزایش تورم نداشته باشد اما در حوزه فرهنگی می‌بینیم که تناسب این موضوع به هم می‌ریزد و تاثیر آن افزایش می‌یابد.
فروغان گران‌سایه بیان کرد: هدف از افزایش حقوق کمک به کارگران و حقوق‌بگیران بوده اما در حقیقت به آنها ظلم شده است. چراکه ما سیستم نظارت قوی نداریم که بتواند افزایش قیمت‌ها را کنترل کند یا قیمت‌گذاری‌ها را به درستی سامان‌دهی کند. بنابراین افزایش حقوق نسبت به افزایش قیمت بسیار کمتر خواهد بود.
رییس کمیسیون بازرگانی داخلی اتاق بازرگانی ایران گفت: ارز 4200 تومانی حذف می‌شود تا رانت از بین برود. با این حال اگر قیمت ارز افزایش یافته و مثلا تا 40 هزار تومان پیش برود و حتی برای واردات کالا 23 یا 24 هزار تومان باشد به علت مشکلاتی مانند تخصیص ارز و ثبت سفارش که برای واردات کالا به صورت قانونی وجود دارد و میزان بالای قاچاق، تفاوت قیمت بین دو نرخ ارز باز زیادتر می‌شود.
وی ادامه داد: بنابراین اینطور که به نظر می‌رسد سال آینده افزایش قیمت زیادی خواهیم داشت که قشر آسیب‌پذیر بیشترین آسیب را خواهد خورد.
فروغان گران‌سایه متذکر شد: تورم ایجاد شده از قبل حذف ترجیحی به طور اسمی 7 درصد است اما از آنجا که ما ساختار توزیع، نظارت و قیمت‌گذاری دچار مشکل نداریم، تورم بسیار بیشتر از این خواهد بود. ما ساختار شفاف در هیچ بخشی نداریم، متاسفانه صداقت لازم در میان کسانی که امضاها دست آنهاست وجود ندارد. از همین روی، از ثبت سفارش تا ترخیص کالا هزینه‌های دیگری هم به فعال اقتصادی تحمیل می‌شود که قابل بیان نیست که اینها باعث افزایش قیمت می‌شوند.
وی بیان کرد: وقتی در یک فروشگاه زنجیره‌ای 50 درصد تخفیف داده می‌شود و حتما دست کم 10 درصد هم سود دارد یعنی قیمت باید 60 درصد کمتر باشد. الان گفتند که قیمت تولیدکننده باید درج شود که موجب افزایش قیمت می‌شود، امروز در بیشتر کالاها قیمت افزایش پیدا کرده و بعد از این بدتر هم می‌شود. در خدمات‌دهی و کیفیت کالا هم مشکلات زیادی خواهیم داشت و گران فروشی و کم‌فروشی اتفاق خواهد افتاد.
رییس کمیسیون بازرگانی داخلی اتاق بازرگانی ایران خاطرنشان ساخت: در مجموع چند موضوع و مصوبه در کنار هم قرار گرفته که تجربه بازار نشان می‌دهد که آنچه اتفاق خواهد افتاد با آنچه کارشناسان در روی کاغذ می‌گویند کاملا متفاوت بوده و وضعیت نامطلوبی در انتظارمان است.                           ",https://www.asriran.com/003UQ0
831915,۱۴۰۱/۰۱/۰۲,بین الملل,چین یک شهر 9 میلیون نفری دیگر را قرنطینه کرد,چین در هفته های اخیر برای مقابله با مهار کروناویروس مجموعه ای از اقدامات همچون اعمال قرنطینه و غربالگری گسترده را اجرا کرده است.,"مقامات چین از قرنطینه یکی دیگر از شهرهای این کشور به دلیل موج شیوع کروناویروس خبر دادند.

به گزارش ایسنا، چین یک شهر صنعتی را که جمعیتی ۹ میلیون نفری دارد قرنطینه کرد. همچنین به گفته مقامات این کشور امروز (سه شنبه) در این کشور بیش از ۴۰۰۰ مورد جدید ابتلا به کروناویروس ثبت شده است.
مقامات بهداشت چین اعلام کردند: ۴۷۷۰ مورد جدید ابتلا به کروناویروس در کشور ثبت شده که بخش عمده آن مربوط به استان جیلین است.
همچنین در شهر شن یانگ در استان لیائونینگ اواخر روز دوشنبه دستور قرنطینه صادر شد.
به گزارش ایسنا به نقل از ژاپن تودی، چین در هفته های اخیر برای مقابله با مهار کروناویروس مجموعه ای از اقدامات همچون اعمال قرنطینه و غربالگری گسترده را اجرا کرده است.
همچنین روز شنبه دو مورد مرگ ناشی از کووید-۱۹ در این کشور گزارش شد که اولین مورد فوتی در بیش از یک سال گذشته بوده است.
                           ",https://www.asriran.com/003UPz
831914,۱۴۰۱/۰۱/۰۲,سیاست خارجی,نماینده تهران: بر حل و فصل مسالمت‌آمیز جنگ اوکراین تاکید داریم,جمهوری اسلامی ایران طرفین مناقشه را به توقف درگیری‌ها و آغاز فوری مذاکرات برای رفع مناقشه دعوت می‌کند.,"نماینده تهران در مجلس شورای اسلامی موضع ثابت و اصولی جمهوری اسلامی را توقف جنگ و خشونت در سراسر جهان خواند و گفت که در موضوع اوکراین، ما بر توقف جنگ و حل و فصل مسالمت‌آمیز جنگ تأکید داریم. 

به گزارش ایسنا، مجتبی رضاخواه رییس هیات پارلمانی ایران در صد و چهل ‌و چهارمین اجلاس بین‌المجالس جهانی در اندونزی، در خصوص موضوع ماده اضطراری کنفرانس در مورد حل بحران اوکراین گفت: موضع ثابت و اصولی جمهوری اسلامی ایران، همواره توقف جنگ و خشونت در سراسر جهان بوده است.
وی افزود: بحران اوکراین، ریشه در تصمیمات و اقدامات سیاسی و نظامی دولت ایالات متحده آمریکا دارد و سیاست استاندارد دوگانه راه‌حل مناسبی برای مقابله با جنگ در جهان‌ چه در یمن و چه در اوکراین به شمار نمی‌رود. در موضوع اوکراین، ما بر توقف جنگ و حل و فصل مسالمت‌آمیز جنگ تأکید داریم. 
وی افزود: دغدغه‌های امنیتی ناشی از تلاش ناتو برای گسترش خود به شرق برای کشورهای مستقل توجیه‌ناپذیر است. از این رو ضمن تأکید بر پایبندی همه کشورها به اصول حقوق بین‌الملل، اتخاذ رویکرد مذاکره و دیپلماسی برای توقف جنگ در بحران ضرورت دارد و جمهوری اسلامی ایران طرفین مناقشه را به توقف درگیری‌ها و آغاز فوری مذاکرات برای رفع مناقشه دعوت می‌کند.
                           ",https://www.asriran.com/003UPy
831913,۱۴۰۱/۰۱/۰۲,بین الملل,سازمان ملل: بیش از ۹۰۰ غیر نظامی در اوکراین کشته شدند,دفتر حقوق بشر سازمان ملل تصریح کرد که آمار واقعی تلفات می‌تواند به شکل قابل توجهی بیشتر باشد.,"بر اساس آخرین آمار دفتر حقوق بشر سازمان ملل متحد، از آغاز تهاجم روسیه تا روز دوشنبه، ۹۲۵ غیرنظامی در اوکراین کشته شده‌اند.
به گزارش ایرنا به نقل از ""سی ان ان""؛ این دفتر افزود، در میان کشته شدگان ۱۱ دختر، ۲۵ پسر و ۳۹ کودک دیگر قرار دارند که جنیست آن‌ها مشخص نشده است.
دفتر حقوق بشر سازمان ملل همچنین اعلام کرد که یک‌هزار و ۴۹۶ نفر نیز در اوکراین مجروح شده‌اند.
در بیانیه این دفتر آمده است: بیشتر تلفات غیرنظامی ثبت شده در نتیجه استفاده از سلاح‌های انفجاری با حوزه تاثیر گسترده، از جمله توپخانه سنگین و سامانه‌های راکتی چند منظوره و حملات موشکی و هوایی بوده است.
دفتر حقوق بشر سازمان ملل تصریح کرد که آمار واقعی تلفات می‌تواند به شکل قابل توجهی بیشتر باشد.                           ",https://www.asriran.com/003UPx
831911,۱۴۰۱/۰۱/۰۲,اخبار سلامت,جدیدترین آمار مبتلایان و قربانیان کرونا در جهان,هند با بیش از ۵۱۶ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.,"مجموع آمار مبتلایان به کووید-۱۹ در جهان تاکنون به ۴۷۲ میلیون و ۶۵۴ هزار و ۹۳۶ نفر رسیده و تاکنون مرگ شش میلیون و ۱۰۵ هزار و ۶۲۹ نفر نیز بر اثر این بیماری تأیید شده و ۴۰۸ میلیون و ۸۴۰ هزار و ۹۱۸ نفر از مبتلایان نیز تاکنون بهبود یافته‌اند.

به گزارش ایسنا، بر اساس آمارهای رسمیِ همه‌گیری کرونا، آمریکا با بیش از ۸۱.۴ میلیون مبتلا و بیش از ۹۹۸ هزار قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳ میلیون مبتلا پس از آمریکا در رتبه دوم جهانی به لحاظ میزان ابتلا قرار گرفته است.
همچنین آمار مبتلایان به کووید-۱۹ در برزیل هم از ۲۹.۶ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است. برزیل در عین حال با بیش از ۶۵۷ هزار جان باخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود.
پس از آن هند با بیش از ۵۱۶ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.
همچنین در اروپا، روسیه با گذشتن از آمار ۳۶۴ هزار قربانی، هم اکنون بالاترین آمار مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.
فرانسه همچنین با ثبت بیش از ۲۴.۱ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است.
جدول به‌روز شده پاندمی جهانی کرونا
بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح امروز (سه شنبه) به ترتیب به شرح زیر است:



#
نام کشور
مجموع مبتلایان
مجموع قربانیان


۱
ایالات متحده
۸۱,۴۴۸,۴۰۲
۹۹۸,۸۴۰


۲
هند
۴۳,۰۱۰,۹۷۱
۵۱۶,۵۷۴


۳
برزیل
۲۹,۶۴۱,۸۴۸
۶۵۷,۳۶۳


۴
فرانسه
۲۴,۱۶۱,۳۳۹
۱۴۱,۰۸۵


۵
انگلیس
۲۰,۳۱۹,۴۳۴
۱۶۳,۶۷۹


۶
آلمان
۱۸,۸۶۶,۲۲۶
۱۲۷,۵۴۱


۷
روسیه
۱۷,۶۱۱,۴۰۱
۳۶۴,۹۰۱


۸
ترکیه
۱۴,۷۰۸,۸۵۰
۹۷,۳۴۷


۹
ایتالیا
۱۳,۸۹۵,۱۸۸
۱۵۷,۹۰۴


۱۰
اسپانیا
۱۱,۳۲۴,۶۳۷
۱۰۱,۷۰۳



همچنین ایران نیز با مجموع هفت میلیون و ۱۴۲ هزار و ۲۸۷ مورد ابتلا و ۱۳۹ هزار و ۶۶۲ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.
بر اساس آمار فوق پس از ایالات متحده، هند و برزیل تاکنون در فرانسه، انگلیس، آلمان، روسیه، ترکیه، ایتالیا، اسپانیا، کره جنوبی، آرژانتین، ویتنام، هلند، ایران، ژاپن، کلمبیا، اندونزی، لهستان، مکزیک، اوکراین، مالزی، استرالیا، رژیم صهیونیستی، جمهوری چک، بلژیک، آفریقای جنوبی، فیلیپین، پرو، اتریش، پرتغال، کانادا، شیلی، تایلند و سوئیس نیز بیش از سه میلیون مبتلا ثبت شده‌ است.
روند افزایش آمار ابتلا به بیماری کووید-۱۹ که تاکنون در ۲۲۵ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.
در این لینک مشروح آمار گستردگی ویروس کرونا در جهان و جدول حاوی تمام جزئیات آماری در همه کشورها و مناطق درگیر کرونا به روزرسانی می شود.
                           ",https://www.asriran.com/003UPv
831910,۱۴۰۱/۰۱/۰۲,عمومی,مراجعه ۳۰ هزار خودرو به مراکز معاینه فنی کشور طی ۲ روز,در روزهای ۲۹اسفند و یکم فروردین ۱۴۰۱ بیش از ۳۰ هزار خودرو به مراکز معاینه فنی کشور مراجعه کرده‌اند.,"مدیر امور اجرایی معاینه فنی خودروهای کشور از مراجعه بیش از ۳۰هزار خودروی سبک به مراکز معاینه فنی کشور در روز های ۲۹اسفند و یکم فروردین ۱۴۰۱ خبر داد.

عبداله متولی در گفت وگو با ایسنا، در تشریح روند مراجعه شهروندان به مراکز معاینه فنی به ویژه در ایام تعطیلات و پیش از سفرهای نوروزی گفت: بیش از ۷۰۰ مرکز معاینه فنی خودروی سبک و آزمایشگاه هیدرو استاتیک درایام نوروز آماده خدمت رسانی به شهروندان و مسافران نوروزی هستند.وی افزود: مراکز معاینه فنی سبک در کلانشهرهای اهواز، شیراز، تبریز و کرج در تمامی ایام نوروز فعال بوده و مراکز کلانشهرهای تهران، مشهد، اصفهان و کرمانشاه غیر از روز سیزدهم فروردین در سایر ایام نوروز فعال هستند و ساعت کاری مراکز در این کلانشهرها عموما ساعت ۸ الی ۱۴ خواهد بود.متولی ادامه داد: در روزهای ۲۹اسفند و یکم فروردین ۱۴۰۱ بیش از ۳۰ هزار خودرو به مراکز معاینه فنی کشور مراجعه کرده‌اند.وی تاکید کرد: همچنین طبق اعلام کارگروه‌های استانی معاینه فنی، در کلیه استانهای کشور مراکز معاینه فنی به صورت برنامه ریزی شده آماده ارائه خدمات به مسافران و شهروندان می‌باشند، برنامه کاری این مراکز جهت رفاه حال هموطنان در پرتال رسمی شهرداری‌های هر شهر درج شده است.
                           ",https://www.asriran.com/003UPu
831909,۱۴۰۱/۰۱/۰۲,بین الملل,اولین تبادل اسرای روسیه و اوکراین: شهردار ماریوپول در برابر 9 نظامی روس,پیشتر رسانه ها به نقل از دفتر ریاست جمهوری اوکراین، گزارش تبادل ۹ نظامی روس با ایوان فدوروف (Ivan Fedorov) شهردار ماریوپل را گزارش کرده بودند.,"خبرگزاری تاس روز سه شنبه به نقل از کمیسر حقوق بشر روسیه  گزارش داد: اولین تبادل اسرای جنگی بین روسیه و اکراین انجام شده است و ۹ نظامی روس آزاد شدند.


به گزارش روز دوشنبه ایرنا، این خبرگزاری افزود:  تاتیانا ماسکالکووا (Tatyana Moskalkova) در مصاحبه با شبکه تلویزیونی راشاتودی ضمن تایید تبادل اسرای جنگی بین روسیه و اوکراین گفت این نظامیان روس با شهردار شهر ماریوپل اوکراین تبادل شده اند.
پیشتر رسانه ها به نقل از دفتر ریاست جمهوری اوکراین، گزارش تبادل ۹ نظامی روس با ایوان فدوروف (Ivan Fedorov) شهردار ماریوپل را گزارش کرده بودند.
ولادیمیر پوتین، رئیس‌جمهور روسیه در یک نطق تلویزیونی در ۲۴ فوریه گفت که در پاسخ به درخواست سران جمهوری‌های دونباس، تصمیم گرفته یک عملیات نظامی ویژه به منظور محافظت از مردمی که «از سوء استفاده و نسل‌کشی  رژیم کی یف رنج می‌برند انجام دهد و قصد اشغال اراضی اوکراینی را ندارد».
ولودیمیر زلنسکی رئیس جمهور اوکراین بار دیگر خواستار دیدار و گفت وگوی مستقیم با ولادیمیر پوتین رئیس‌جمهور روسیه شد.
پیشتر زلنسکی در یک مصاحبه تلویزیونی گفته بود: دیدار با پوتین برای پی بردن به موضع روسیه به منظور پایان دادن به جنگ ضروری است. 
وی افزود: من فکر می‌کنم بدون این دیدار، نمی‌توان به طور کامل درک کرد که آن‌ها (روس‌ها) برای توقف جنگ چه کاری می‌خواهند انجام دهند. 
 ولودیمیر زلنسکی رئیس جمهور اوکراین در اظهارات دیگری که روز دوشنبه منتشر شد گفت که این کشور هیچگاه تسلیم اولتیماتوم‌های روسیه نخواهد شد و شهرهای اوکراین اشغال خود از سوی روسیه را نخواهند پذیرفت. 
رئیس جمهور اوکراین پیش از این نیز خواستار دیدار مستقیم با پوتین شده بود. 

                           ",https://www.asriran.com/003UPt
831908,۱۴۰۱/۰۱/۰۲,علمی,کشف پنج هزارمین سیاره فراخورشیدی,نخستین سیاره فراخورشیدی در سال ۱۹۹۲ کشف شد. سرعت اکتشاف با پرتاب تلسکوپ فضایی کپلر در سال ۲۰۰۹ افزایش یافت که مسئول کشف بیش از دو سوم سیارات فراخورشیدی تاییدشده است.,"ستاره‌شناسان طی بررسی‌های جدید خود، از کشف پنج هزارمین سیاره فراخورشیدی خبر داده‌اند.

به گزارش ایسنا و به نقل از نیو اطلس، کشف سیارات فراتر از منظومه شمسی ما اکنون به یک نقطه عطف بزرگ رسیده است. ستاره‌شناسان از کشف پنج هزارمین سیاره فراخورشیدی خبر داده‌اند و باور دارند که احتمالا صدها میلیارد نمونه دیگر نیز برای شناسایی باقی مانده است.
این نقطه عطف پس از تأیید گروه جدیدی متشکل از ۶۵ سیاره فراخورشیدی مشخص شد که با کمک سیگنال‌های به دست آمده از داده‌های مأموریت دوم ""تلسکوپ فضایی کپلر"" (Kepler Space Telescope) مورد تایید قرار گرفت و مجموع سیارات کشف‌شده تاکنون را به ۵۰۰۰ مورد رساند.
در میان این گروه، منظومه جدیدی متشکل از پنج سیاره کوچک وجود دارد که به دور یک ستاره کوتوله قرمز موسوم به ""K2-384"" می‌چرخند. بیشتر تازه واردهای دیگر، ابرزمین‌ها و مینی‌نپتون‌ها و همچنین چند نمونه به اندازه مشتری هستند.
بیش از ۵۰۰۰ سیاره‌ای را که تاکنون کشف شده‌اند، غول‌های گازی شبیه به مشتری و زحل، غول های یخی شبیه به نپتون و اورانوس و ابرزمین‌های سنگی را شامل می‌شوند که هیچ نمونه‌ای از آنها در منظومه شمسی وجود ندارد.
سیارات زمین‌سان کوچکتر، تنها بخش کوچکی از سیارات فراخورشیدی کشف‌شده را تشکیل می‌دهند.
نخستین سیاره فراخورشیدی در سال ۱۹۹۲ کشف شد. سرعت اکتشاف با پرتاب تلسکوپ فضایی کپلر در سال ۲۰۰۹ افزایش یافت که مسئول کشف بیش از دو سوم سیارات فراخورشیدی تاییدشده است.
پس از آن، تلسکوپ ""تس"" (TESS) در سال ۲۰۱۸ پرتاب شد و هنوز مشغول کشف سیارات فراخورشیدی است.
بیشتر سیاراتی که تاکنون کشف شده‌اند، از نظر کیهانی در نزدیکی ما هستند و این نشان‌دهنده تعداد بی‌شمار سیاراتی است که می‌توانند وجود داشته باشند.
""جسی کریستینسن"" (Jessie Christiansen)، سرپرست علمی آرشیو سیارات فراخورشیدی ناسا گفت: از ۵۰۰۰ سیاره فراخورشیدی شناخته‌شده، ۴۹۰۰ سیاره در فاصله چند هزار سال نوری ما قرار دارند.
بدین ترتیب، ممکن است که سیارات بیشتری در کهکشان ما وجود داشته باشند که هنوز آنها را پیدا نکرده‌ایم. تعداد این سیارات می‌تواند بین ۱۰۰ تا ۲۰۰ میلیارد مورد باشد و این حیرت‌آور است.
ماموریت‌های آینده مانند ""تلسکوپ فضایی نانسی گریس رومن"" (NGRST) به جستجو کمک خواهند کرد. ""تلسکوپ فضایی جیمز وب"" (James Webb Space Telescope) نیز به ستاره‌شناسان کمک خواهد کرد تا سیارات شناخته‌شده را با جزئیات بیشتری توصیف کنند.
این پژوهش، در مجله ""Astronomical Journal"" به چاپ رسید.
                           ",https://www.asriran.com/003UPs
831907,۱۴۰۱/۰۱/۰۲,محیط زیست,احتمال بارش باران و برف در نوار غربی کشور,چهارشنبه (۳ فروردین) در شمال غرب ارتفاعات و دامنه‌های البرز مرکزی، سواحل دریای خزر و خراسان شمالی بارش پراکنده رخ می‌دهد.,"رئیس مرکز ملی پیش‌بینی و مدیریت بحران مخاطرات وضع هوا از پیش‌بینی بارش باران و برف در نوار غربی کشور، دامنه‌های جنوبی البرز در قزوین، تهران، البرز، استان‌های ساحلی دریای خزر و خراسان شمالی طی امروز خبر داد.

صادق ضیائیان در گفت‌وگو با ایسنا، اظهار کرد: براساس تحلیل آخرین نقشه‌های پیش‌یابی هواشناسی امروز در نوار غربی کشور، دامنه‌های جنوبی البرز در قزوین، تهران، البرز، استان‌های ساحلی دریای خزر و خراسان شمالی بارش باران و برف و در برخی مناطق استان‌های اصفهان، سمنان و یزد بارش پراکنده و وزش باد پیش‌بینی می‌شود.
وی با بیان اینکه بارش‌ها در گیلان، مازندران، اردبیل، زنجان و ارتفاعات البرز مرکزی شدت خواهد داشت، گفت: چهارشنبه (۳ فروردین) در شمال غرب ارتفاعات و دامنه‌های البرز مرکزی، سواحل دریای خزر و خراسان شمالی بارش پراکنده رخ می‌دهد.
به گفته رئیس مرکز ملی پیش‌بینی و مدیریت بحران مخاطرات وضع هوا، پنجشنبه (۴ فروردین) در شمال غرب، دامنه‌های جنوبی البرز در قزوین، البرز و تهران و سواحل شمالی بارش پراکنده و وزش باد رخ می‌دهد.
ضیائیان افزود: جمعه (۵ فروردین) در آذربایجان غربی، آذربایجان شرقی، اردبیل، غرب استان‌های کردستان و کرمانشاه و شمال زنجان بارش باران و برف و در اواخر وقت در سواحل شمالی بارش پراکنده رخ می‌دهد.
وی در ادامه با اشاره به اینکه شنبه (۶ فروردین) بارش پراکنده در سواحل دریای خزر و شمال غرب ادامه خواهد داشت، یادآور شد: از پنجشنبه4 تا شنبه 6 فروردین در نیمه جنوبی کشور وزش باد شدید و خیزش گرد و خاک انتظار می‌رود.
وی درباره وضعیت جوی تهران طی دو روز آینده نیز اظهار کرد: آسمان تهران فردا (۳ فروردین) نیمه ابری تا ابری با احتمال بارش باران با حداقل دمای ۸ و حداکثر دمای ۱۷ درجه سانتیگراد و در روز پنجشنبه (۴ فروردین) کمی ابری از بعدازظهر به‌تدریج ابری گاهی رگبار و رعد و برق و وزش باد شدید با حداقل دمای ۱۲ و حداکثر دمای ۱۹ درجه سانتی‌گراد پیش‌بینی می‌شود.
ضیائیان در پایان گفت: طی امروز و فردا (۲ و ۳ فروردین) بندرعباس با دمای ۳۲ و اهواز با دمای ۳۴ درجه سانتیگراد گرم‌ترین و اردبیل با دمای ۸- درجه سانتیگراد سردترین مراکز استان کشور هستند.
                           ",https://www.asriran.com/003UPr
831906,۱۴۰۱/۰۱/۰۲,حوادث,سقوط هواپیمای مسافربری چین/همۀ 132 سرنشین، کشته شدند,صبح امروز (دوشنبه)، تلویزیون دولتی چین اعلام کرد: لاشه هواپیما در محل حادثه پیدا شده، اما تاکنون هیچ یک از سرنشینان هواپیما پیدا نشده‌اند.,"تلویزیون دولتی چین اعلام کرد در سانحه سقوط یک فروند هواپیمای مسافربری این کشور تمامی سرنشینان آن کشته شده‌اند.

به گزارش ایسنا، رسانه‌های دولتی این کشور تایید کرده‌اند که در پی سقوط یک فروند هواپیمای مسافربری چین که حامل 132 سرنشین بود، هیچ یک از مسافران جان سالم به در نبرده‌اند.
هواپیمای خطوط هوایی چین که در حال پرواز به سمت شرق این کشور بود روز گذشته (دوشنبه) در یک منطقه کوهستانی در مناطق جنوبی سقوط کرد.
به گزارش ایسنا به نقل از اسکای نیوز، همزمان با وقوع حادثه تلاش‌ها برای جستجو و نجات سرنشینان هواپیما آغاز شد؛ اما صبح امروز، تلویزیون دولتی چین اعلام کرد: لاشه هواپیما در محل حادثه پیدا شده، اما تاکنون هیچ یک از سرنشینان هواپیما پیدا نشده‌اند.
                           ",https://www.asriran.com/003UPq
831905,۱۴۰۱/۰۱/۰۲,سلامت,راه‌های تشخیص حساسیت بهاره از کرونا,اشکال در تنفس یا تنگی نفس، از دست دادن قدرت تکلم یا توانایی حرکت یا ابتلا به گیجی و همچنین درد در قفسه سینه. اگر به هر یک از علائم فوق مبتلا شدید، باید با پزشک تماس بگیرید تا توصیه‌های ضروری را دریافت کنید و اگر مشکل تنفسی‌تان حاد بود، باید در بیمارستان بستری شوید.,"از آنجا که کرونا علائمی شبیه علائم حساسیت دارد، ممکن است مطمئن نباشید که به کدام یک از این مشکلات مبتلا شده‌اید.

به گزارش ایسنا، خبرآنلاین نوشت: «تب، خستگی و سرفه‌های خشک از برخی از علائم ابتلا به کووید-۱۹ هستند. گاهی‌ اوقات هم کرونا علائمی شبیه حساسیت، مانند آبریزش بینی دارد. به همین‌ دلیل در فصل بهار که معمولا با حساسیت همراه است، تشخیص کرونا از حساسیت بسیار مشکل می‌شود. در این روزها که آب‌وهوا در حال تغییر است و درختان شروع به گرده‌افشانی کرده‌اند، ممکن است به علائمی چون آبریزش بینی و سرفه و حتی مشکلات تنفسی مبتلا شوید. اما از آنجا که کرونا هم علائمی شبیه علائم حساسیت دارد، ممکن است مطمئن نباشید که به کدام یک از این مشکلات مبتلا شده‌اید.
علائم ابتلا به حساسیت
بخشی از علائم حساسیت به دلیل التهابی که در بدن به‌ وجود می‌آید، رخ می‌دهد. وقتی بدن به چیزهایی مانند گرده یا کپک واکنش بیش از حد نشان می‌دهد، ملتهب شده و در نتیجه حساسیت بروز می‌کند. از علائم رایج حساسیت باید به موارد زیر اشاره کرد:
آبریزش بینی، سرفه‌های خشک و خارش گلو، خارش چشم یا پرآب‌شدن چشم‌ها، گرفتگی بینی.
گاهی‌ اوقات برخی از افراد حساسیت را «تب یونجه» می‌نامند اما باید بدانید فرد مبتلا به حساسیت تب نمی‌کند.
علائم ابتلا به کووید-۱۹
بیماری کرونا روی افراد اثرات متفاوتی از خود به جای می‌گذارد. بیشتر مردم آلوده به ویروس کرونا، علائم خفیف تا متوسطی از خود نشان می‌دهند و بدون بستری‌شدن در بیمارستان بهبود می‌یابند. تب، سرفه، خستگی و ازدست‌دادن حس چشایی و بویایی از رایج‌ترین علائم کرونا هستند. اما گلودرد، سردرد، درد بدن، مشکلات گوارشی مانند اسهال، تهوع و استفراغ، جوش‌زدن یا تغییر رنگ پوست انگشتان و سرخی چشم از علائم کمتر رایج این بیماری‌اند.
از علائم جدی این بیماری هم که گاهی فرد را مجبور به بستری‌شدن در بیمارستان می‌کند، باید به موارد زیر اشاره کرد:
اشکال در تنفس یا تنگی نفس، از دست دادن قدرت تکلم یا توانایی حرکت یا ابتلا به گیجی و همچنین درد در قفسه سینه.
اگر به هر یک از علائم فوق مبتلا شدید، باید با پزشک تماس بگیرید تا توصیه‌های ضروری را دریافت کنید و اگر مشکل تنفسی‌تان حاد بود، باید در بیمارستان بستری شوید.
البته اگر هر سال در فصل بهار به حساسیت‌های فصلی و در نتیجه مشکلات تنفسی مبتلا می‌شوید، به علائم‌تان کاملا دقت کنید. اگر این بار علائم‌ تنفسی‌تان با علائمی که معمولا حساسیت موجب می‌شد، متفاوت بود، مسلما به کرونا مبتلا شده‌اید.
عطسه‌های مکرر
هر قدر ویروس کرونا جهش پیدا می‌کند، علائم جدیدی هم به این بیماری افزوده می‌شود. در سویه‌های جدیدتر کووید-۱۹، عطسه هم به علائم آن اضافه شده است و می‌تواند مانند بیماری‌های ویروسی دیگر مانند آنفلوآنزا و سرماخوردگی، کووید-۱۹ را گسترش دهد. دقیقا به همین دلیل است که هنگام عطسه، مانند زمانی‌ که سرفه می‌کنید، باید جلوی دهان‌تان را با دستمال بپوشانید تا از انتشار ویروس پیشگیری کنید. بلافاصله پس از آن هم باید دست‌هایتان را بشویید.
تفاوتی که عطسه‌های ناشی از کرونا با عطسه‌های حساسیتی دارد، پی‌درپی‌نبودن آنهاست. عطسه‌های حساسیتی معمولا پشت سر هم و مکرر رخ می‌دهند. اگر به چنین عطسه‌ای مبتلا شدید، مشکل‌تان حساسیت فصلی است.
تفاوت کرونا و آسم حساسیتی
گاهی‌ افراد مبتلا به حساسیت، دچار علائم آسم همچون سرفه، تنگی‌ نفس، خس‌خس سینه و احساس فشار و تنگی قفسه‌ سینه می‌شوند. علائم تنگی‌ نفس افرادی که به حمله آسم ناشی از حساسیت مبتلا می‌شوند با استفاده از داروی سالبوماتول یا اسپری‌های درمان تنگی‌ نفس به‌زودی برطرف می‌شوند اما اگر این علایم حتی پس از استفاده از این داروها کاملا برطرف نشدند یا تنگی‌ نفس فقط کمی بهتر شد، به احتمال زیاد آنها به آسم مبتلا شده‌اند.
چشم‌های قرمز
فقط چشم‌های یک تا سه درصد از افراد مبتلا به کووید-۱۹ قرمز می‌شود. اگر چشم‌هایتان سرخ شد، به احتمال زیاد به حساسیت مبتلا شده‌اید و بیماری‌تان کرونا نیست. با این حال بهتر است به پزشک مراجعه کنید تا از حساسیت‌تان مطمئن شوید.
ابتلای همزمان به حساسیت و کرونا
گاهی‌ اوقات ممکن است همزمان به حساسیت و کووید-۱۹ مبتلا شوید. اگر علاوه‌ بر علایم حساسیت مانند خارش چشم و آبریزش بینی، به علائمی چون خستگی و تب هم مبتلا بودید، احتمال دارد به کرونا مبتلا شده باشید.
درمان حساسیت در دوره همه‌گیری کرونا
در بحبوبه عالم‌گیری کرونا، رفتن به بیمارستان برای درمان حساسیت سخت می‌شود. اولین کاری که باید انجام دهید دورماندن از هر چیزی است که موجب حساسیت می‌شود. اگر هم به حساسیت مبتلا شدید، بهتر است از داروهای بدون نسخه برای آرام‌کردن وضعیت‌تان استفاده کنید. البته اگر برای درمان علائم حساسیت به داروهای قوی‌تری مانند داروهای استروئیدی مثل کورتیکواستروئید نیاز دارید، باید با پزشک تماس بگیرید.
روش‌های درمان خانگی حساسیت
اگر به حساسیت‌های فصلی مبتلا هستید، می‌توانید از درمان‌های خانگی زیر استفاده کنید:
۱. شست‌وشوی بینی
گرده‌ها معمولا به غشاء‌های مخاطی می‌چسبند. با استفاده از ابزار شست‌وشوی بینی و آب نمک، بینی‌تان را تمیز کنید.
۲. مدیریت استرس
وقتی مضطرب می‌شویم، هورمون‌های استرس به‌شدت افزایش یافته و از توان سیستم ایمنی بدن می‌کاهند و احتمال ابتلا به حساسیت را افزایش می‌دهد. بنابراین با استفاده از مدیتیتشن، انجام‌دادن مراقبه و متعادل‌کردن کارهای روزمره‌تان از ابتلا به حساسیت پیشگیری کنید.
۳. طب سوزنی
با استفاده از طب سنتی می‌توانید از علائم شدید حساسیت بکاهید و مشکلات ریشه‌ای حساسیت را درمان کنید.
۴. استفاده از داروهای گیاهی
برخی از گیاهان دارویی می‌توانند از علائم حساسیت بکاهند. در واقع این گیاهان مانند آنتی‌هیستامین عمل می‌کنند. به‌ طور مثال گیاهانی مانند چای سیاه و همین طور دمنوش‌های سیب از ترشح بیش از حد هیستامین و بروز حساسیت پیشگیری می‌کند.
۵. سرکه سیب
سرکه سیب، سیستم ایمنی بدن را تقویت می‌کند و در تجزیه مخاط و تخلیه لنفاوی تاثیر دارد. مصرف ترکیبی از یک تا دو قاشق غذاخوری سرکه سیب و یک لیوان آب و یک عدد لیموترش می‌تواند حساسیت‌تان را درمان کند.
۶. سم‌زدایی بدن
وقتی سموم بدن زیاد می‌شود، کبد برای حذف آنها بیش از حد فعال می‌شود و این وضعیت باعث التهاب در بدن و در نتیجه واکنش‌های حساسیتی می‌شود. بنابراین از غذاهای سرخ‌کردنی، شکر، نوشیدنی‌های الکلی و مواد خوراکی فرآوری‌شده پرهیز کنید و با خوردن غذاهایی مانند کنگر فرنگی، مرکبات، آجیل و داروهای گیاهی مانند خارمریم به کمک کبدتان بروید.
با انجام‌دادن کارهای فوق می‌توانید از حساسیت خلاص شوید اما اگر به کرونا مبتلا شده‌اید، موارد زیر را رعایت کنید:
* از دیگران دور بمانید.
* دست هایتان را مرتب بشویید.
* اگر مجبور هستید به فروشگاه یا داروخانه بروید، حتما ماسک بزنید.
در ضمن افرادی که واکسیناسیون کرونای خود را کامل انجام داده‌اند، در صورت ابتلا به کرونا، نوع خفیف آن را تجربه خواهند کرد.
منبع: Webmd
                           ",https://www.asriran.com/003UPp
831904,۱۴۰۱/۰۱/۰۲,بین الملل,زلنسکی: اوکراین هرگز اولتیماتوم روسیه را نمی‌پذیرد/ بایدن: مراقب حملات سایبری روسیه باشید,بایدن همچنین هشدار داد که روسیه در حال بررسی گزینه‌ها برای انجام یک حمله سایبری به زیرساخت‌های حیاتی ایالات متحده در تلافی تحریم‌های غرب و متحدانش است.,"رئیس جمهوری اوکراین گفت، کی‌یف هرگز اولتیماتوم‌های روسیه را نمی‌پذیرد و شهرهای کی‌یف، ماریوپل یا خارکیف هرگز اشغال روسیه را نخواهند پذیرفت.

به گزارش ایسنا، به نقل از خبرگزاری رویترز، ولودومیر زلنسکی، رئیس جمهوری اوکراین در مصاحبه‌ای با کمپانی رسانه‌ای این کشور به نام Suspilne گفت: ما اولتیماتومی با یکسری گزینه‌ها داریم، ""از این اولتیماتوم تبعیت کنید و ما جنگ را پایان می‌دهیم""، اما باید بدانید که اوکراین نمی‌تواند این اولتیماتوم را انجام دهد.
روز دوشنبه دولت اوکراین درخواست‌های روسیه از نیروهای اوکراینی در ماریوپول مبنی بر اینکه سلاح خود را در ازای عبور ایمن از شهر بر زمین بگذارند و کریدورهای بشردوستانه از صبح روز دوشنبه باز شود، رد کرد.
ایرینا ورشچوک، معاون نخست وزیر اوکراین گفته بود: هیچ بحثی در مورد تسلیم شدن یا زمین گذاشتن سلاح وجود ندارد. ما قبلا در این مورد به طرف روسی اطلاع داده‌ بودیم.
درگیری در اوکراین باعث شده تا یک چهارم از جمعیت ۴۴ میلیونی این کشور از خانه و کاشانه خود دور شوند و آلمان نیز پیش بینی کرده که تعداد آوارگان جنگ اوکراین در هفته‌های آتی به ۱۰ میلیون نفر می‌رسد.
اروپا نیز با اعلام اینکه روسیه از آوارگان به عنوان ابزار استفاده می‌کند، در حال آماده سازی برای اقدامات بیشتر و تحریم‌های دیگر به منظور منزوی کردن روسیه از بخش مالی و تجارت جهانی است.
همچنین بر اساس گزارش‌ها، درگیری‌ها در بخش‌های مختلفی از اوکراین ادامه دارد. شهرهای شرقی شامل خارکیف، سامی و چرنیهف هدف تاکتیک‌های سنگین روسیه و حملات توپخانه‌ای از سوی نیروهای روسی قرار گرفته‌اند.
از طرف دیگر، جو بایدن، رئیس جمهوری آمریکا به تجار هشدار داده تا در مورد حملات احتمالی سایبری از سوی روسیه هشیار باشند و کارهای بیشتری را برای حفاظت از کسب و کارهای خود انجام دهند.
وی در بیانیه ای همچنین اعلام کرد:‌ این بخشی از کتاب بازی روسیه است. دولت آمریکا این هشدارها را بر اساس اطلاعات در حال تکمیل تکرار می‌کند که دولت روسیه در حال بررسی گزینه‌هایی برای حملات احتمالی سایبری است.
بایدن همچنین هشدار داد که روسیه در حال بررسی گزینه‌ها برای انجام یک حمله سایبری به زیرساخت‌های حیاتی ایالات متحده در تلافی تحریم‌های غرب و متحدانش است.
وی افزود: شما قدرت، ظرفیت و مسئولیت تقویت امنیت سایبری و انعطاف پذیری خدمات و فناوری‌های حیاتی را دارید که آمریکایی‌ها به آن متکی هستند.
""آن نوبرگر""، معاون مشاور امنیت ملی بایدن در امور سایبری و فناوری‌های جدید به خبرنگاران در کاخ سفید گفت که دولت فعالیت آماده سازی برای یک حمله سایبری را شناسایی کرده و آن را با شرکت‌های خصوصی به اشتراک گذاشته است.
                           ",https://www.asriran.com/003UPo
831903,۱۴۰۱/۰۱/۰۲,سیاسی,پیام تسلیت مقام معظم رهبری برای درگذشت حجت الاسلام ری شهری,صمیمانه به فرزندان محترم و دیگر بازماندگان و همه دوستان و همکاران و شاگردان و ارادتمندان ایشان تسلیت عرض می‌کنم.,"آیت الله خامنه ای با صدور پیامی درگذشت حجت الاسلام محمدی ری شهری را تسلیت گفتند.

به گزارش ایسنا، متن پیام مقام معظم رهبری به این شرح است:
بسم الله الرحمن الرحیم
با تاسف فراوان خبر رحلت عالم مجاهد جناب حجت الاسلام و المسلمین محمدی ری شهری، رحمت الله علیه را دریافت کردم. برای کسانی که از تقوا و سلامت نفس و مجاهدت مستمر این روحانی انقلابی باخبرند، فقدان وی ضایعه ای تلخ و اندوهبار است. تنوع عرصه های مجاهدت این عالم ربانی؛ علمی، اخلاقی، انقلابی، سیاسی، اداری که همه با اخلاص و صفا همراه بود، از او شخصیتی کم نظیر پدید آورده بود.
اینجانب در طول ده‌ها سال آشنایی همواره صلاح و پرهیزگاری را در ایشان مشاهده کرده ام و امیدوارم این ذخیره ارزشمند موجب رحمت و مغفرت و علو درجات وی شود.
صمیمانه به فرزندان محترم و دیگر بازماندگان و همه دوستان و همکاران و شاگردان و ارادتمندان ایشان تسلیت عرض می‌کنم.
والسلام علی عباد الله الصالحین.
سید علی خامنه ای ۲ فروردین ۱۴۰۱
                           ",https://www.asriran.com/003UPn
831902,۱۴۰۱/۰۱/۰۲,اقتصادی,بهره برداری کویت و عربستان از میدان گازی مشترک با ایران,پیش‌بینی می‌شود میدان گازی الدره، روزانه یک میلیارد فوت مکعب گاز طبیعی و ۸۴ هزار بشکه در روز میعانات گازی تولید کند که این تولید به شکلی برابر میان دو شریک تقسیم خواهد شد.,"وزیر انرژی عربستان و کویت سند توسعه میدان گازی «الدره» در آب‌های خلیج‌فارس را امضا کردند.
به گزارش ایلنا به نقل از العربیه، «عبدالعزیز بن سلمان» وزیر انرژی عربستان و «محمد عبداللطیف الفارس» همتای کویتی وی سند توسعه میدان گازی الدره در آب‌های خلیج‌فارس را امضا کردند.
شرکت نفت کویت در پی امضای این سند طی بیانیه‌ای اعلام کرد که پیش‌بینی می‌شود میدان گازی الدره، روزانه یک میلیارد فوت مکعب گاز طبیعی و ۸۴ هزار بشکه در روز میعانات گازی تولید کند که این تولید به شکلی برابر میان دو شریک تقسیم خواهد شد.
شرکت عملیات مشترک الخفجی که سرمایه‌گذاری مشترک میان شرکت آرامکو و شرکت کویتی نفت خلیج‌فارس است، با توافق هم، کنسرسیومی را برای اجرای مطالعات مهندسی لازم به منظور توسعه این میدان، مطابق با بهترین روش‌ها، فنآوری‌ها و راهکارهای مدرن، تشکیل خواهند داد.
امضای این توافق‌نامه در تحقق حمایت از رشد در بخش‌های مختلف حیاتی در دو کشور و در اجرای یادداشت تفاهم امضا شده توسط عربستان سعودی و کویت در ۲۴ دسامبر ۲۰۱۹ انجام شد که شامل کار مشترک برای توسعه و بهره‌برداری میدان الدره بود.                           ",https://www.asriran.com/003UPm
831901,۱۴۰۱/۰۱/۰۲,بین الملل,اعتراض ژاپن به روسیه به خاطر خروج از مذاکرات صلح دو کشور,فومیو کیشیدا، نخست وزیر ژاپن نیز در جریان جلسه‌ای در پارلمان این کشور گفت: این تصمیم از سوی روسیه غیرقابل قبول و کاملاً غیرقابل توجیه است. ما اعتراض خود را اعلام می‌کنیم.,"دبیر کابینه ژاپن گفت، دولت توکیو اعتراض خود را به روسیه به دلیل تصمیم مسکو مبنی بر خروج از مذاکرات پیرامون توافق صلح بین دو کشور ارسال کرده است.

به گزارش ایسنا، به نقل از خبرگزاری اسپوتنیک، هیروکازو ماتسونو، دبیر کابینه ژاپن گفت: ما اعتراض خود را به دولت مسکو ارسال کرده‌ایم. این تصمیم کاملا بدون دلیل و توجیه و قطعاً غیرقابل قبول است.
وزارت امور خارجه روسیه روز دوشنبه اعلام کرد، مسکو در واکنش به اقدامات غیردوستانه توکیو، از مذاکره بر سر پیمان صلح با ژاپن امتناع می‌ورزد، سفر بدون ویزا برای شهروندان ژاپنی به جزایر کوریل را متوقف می‌کند و از گفتگو با ژاپن برای ایجاد فعالیت‌های اقتصادی مشترک در کوریل خارج می‌شود.
در این میان، فومیو کیشیدا، نخست وزیر ژاپن نیز در جریان جلسه‌ای در پارلمان این کشور گفت: این تصمیم از سوی روسیه غیرقابل قبول و کاملاً غیرقابل توجیه است. ما اعتراض خود را اعلام می‌کنیم.
کیشیدا همچنین در پاسخ به سوال یکی از نمایندگان پارلمان درباره موضع توکیو در قبال موضوع قلمروها و معاهده صلح گفت: این موضع تغییر نکرده است. همانطور که قبلاً هم گفتم در نتیجه رویدادهای اوکراین گفت‌وگو با روسیه در حال حاضر غیرممکن است.
نخست وزیر ژاپن در ادامه صحبت‌هایش افزود: دولت توکیو درمورد بخشی از پیش‌نویس بودجه سال مالی ۲۰۲۲ که مربوط به فعالیت‌های اقتصادی مشترک با روسیه است، تجدید نظر نخواهد کرد، اما ارزیابی دقیق اقدامات بعدی ضروری است.
در جریان جلسه پارلمانی، ""تتسورو فوکویاما""، یکی از اعضای حزب ""دموکراتیک قانون اساسی ژاپن"" از نخست وزیر پرسید که آیا مقام‌های دولت توکیو قصد دارند بخشی از بودجه برای فعالیت‌های اقتصادی مشترک با روسیه را از پیش نویس بودجه حذف کنند و آیا امتناع از بازنگری در بودجه باعث ارسال پیامی نادرست به جامعه جهانی می‌شود یا خیر که نخست وزیر پاسخ داد: من گفته‌ام که بخش‌هایی از این پیش نویس بودجه را مورد بازبینی قرار نمی‌دهیم. ضروری است که ارزیابی دقیقی در این باره صورت گیرد.
                           ",https://www.asriran.com/003UPl
831900,۱۴۰۱/۰۱/۰۲,عمومی,مسافران جاده‌های استان قزوین احتیاط کنند: گردنه‌ها کولاک برف و حاشیه رودخانه‌ها احتمال سیل,به مسافران نوروزی که قصد عبور از راه های ارتباطی استان قزوین را دارند توصیه می شود تا در هنگام رانندگی مراقب لغزندگی و کاهش دید افقی در جاده های این استان باشند و به علت احتمال کولاک در گردنه ها، تمهیدات لازم را در این خصوص بیاندیشند.,"کارشناس اداره کل هواشناسی قزوین گفت: مسافران نوروزی با توجه به وضعیت جوی استان قزوین و بارندگی های پیش بینی شده در مناطق مختلف آن به هیچ عنوان در حاشیه رودخانه و مسیل ها توقف نکنند.


مهدی آخوندی روز سه شنبه در گفت و گو با خبرنگار ایرنا اظهار داشت: با توجه به پیش بینی های صورت گرفته، از شب گذشته بارش هایی را در مناطق مختلف استان داشتیم تا جایی که میزان بارش ها در آوج ۵.۶ و معلم کلایه در بخش رودبار الموت شرقی ۴.۹ میلی متر بوده است.
وی تصریح کرد: پیش بینی می کنیم تا صبح فردا /چهارشنبه/ نیز بارش های پراکنده همراه با رعد و برق و وزش بادهای لحظه ای شدید داشته باشیم تا جایی که بارش در مناطق کوهستانی و سردسیر به صورت برف خواهد بود و این در حالی است که در برخی نقاط استان احتمال بارش تگرگ نیز وجود دارد.
به گفته این کارشناس هواشناسی، با شمالی شدن جریانات جوی برای روزهای چهارشنبه و پنجشنبه و همچنین با گذر امواج ناپایدار باز هم بارش هایی را طی روزهای یاد شده در برخی مناطق استان قزوین خواهیم داشت.
وی اضافه کرد: به مسافران نوروزی که قصد عبور از راه های ارتباطی استان قزوین را دارند توصیه می شود تا در هنگام رانندگی مراقب لغزندگی و کاهش دید افقی در جاده های این استان باشند و به علت احتمال کولاک در گردنه ها، تمهیدات لازم را در این خصوص بیاندیشند.
آخوندی یادآور شد: در شبانه روز گذشته و به لحاظ دمایی کوهین با منفی ۴ و آبیک با ۲۰ درجه سانتیگراد بالای صفر به ترتیب سردترین و گرمترین مناطق استان بودند و دمای هوای قزوین نیز طی این مدت ۲ تا ۱۶ درجه سانتیگراد بالای صفر در نوسان بوده است.

                           ",https://www.asriran.com/003UPk
831899,۱۴۰۱/۰۱/۰۲,ورزشی,موفقیت‌های دختر تنیس باز ایران ادامه دارد,صفی ۱۷ ساله پس از گرنداسلم استرالیا در مسابقات سطح یک جوانان جهان در کشورهای برزیل  و تایلند شرکت کرد که حضور در این مسابقات در بهبود رنکینگ او موثر بود.,"دختر تنیس باز ایران در اولین روزهای سال ۱۴۰۱ به یک رنکینگ تاریخی دیگر دست پیدا کرد.

 به گزارش ایسنا، مشکات الزهرا صفی دختر تنیس باز ایران در سال ۱۴۰۰، یکی از ورزشکاران تاریخ ساز ایران بود.
او علاوه بر اینکه توانست در رنکینگ زیر ۱۰۰ جوانان جهان قرار بگیرد، برای اولین باز جواز حضور در گرنداسلم جوانان استرالیا را نیز به دست آورد.
صفی سال ۱۴۰۰ را با رنکینگ تاریخی ۷۳ جوانان جهان به پایان رساند اما اکنون در اولین روزهای سال ۱۴۰۱ نیز دوباره تاریخ سازی کرد و به رنکینگ ۶۹ جوانان جهان رسید.
این برای اولین بار است که یک بازیکن از ایران به چنین رنکینگی دست پیدا می‌کند.
صفی ۱۷ ساله پس از گرنداسلم استرالیا در مسابقات سطح یک جوانان جهان در کشورهای برزیل  و تایلند شرکت کرد که حضور در این مسابقات در بهبود رنکینگ او موثر بود.
                           ",https://www.asriran.com/003UPj
831897,۱۴۰۱/۰۱/۰۲,فرهنگی/هنری,تجربه؛ سالِ رنجِ همسایه و یاد فقدان‌های بزرگ,"تجربه از فقدان‌های بزرگ 1400 هم نوشته است: منصور اوجی، محمد رضا باطنی، اسماعیل خویی، محمدرضا حکیمی، ایران درودی، کامبیز درم‌بخش، صدرالدین الهی و نام‌های ماندگار دیگر...

.","عصر ایران؛ سروش بامداد- روی جلد ماهنامۀ «تجربه» که درنیمۀ دوم سال 1400 خورشیدی از حیث انتشار در وقت مقرر و به رغم بحران کاغذ یکی از منظم‌ترین مجلات به شمار است تصویر عتیق رحیمی نویسندۀ اهل کابُل نشسته به بهانۀ «بازگشت کابوس طالبان» با این تیتر: سالِ رنجِ همسایه.   انتشار ماهنامۀ معتبر فرهنگی و ادبی «تجربه» با تحریریۀ تازه و سردبیری پژمان موسوی البته خود یکی از اتفاقات مهم سال 1400 در عرصۀ هنر و ادبیات است منتها آن قدر مجلاتی در این سطح به رخدادهای عرصه‌های فعالیت خود می‌پردازند که گاه فراموش می‌شود خود نیز کم اتفاقی نیستند در این روزگار که به خاطر مشکلات معیشتی و بیماری همه‌گیر کووید 19 و رقابت فضای مجازی و شبکه‌های اجتماعی اقبال به مطبوعات کاهش یافته و مظلوم‌تر از گذشته‌ند.  این که بهاریۀ استاد روزنامه‌نگاری – فریدون صدیقی- جای یادداشت مدیر مسؤول نشسته را می‌توان به حساب احترام به جایگاه او گذاشت و البته خواندنی و خیال‌انگیز می‌نویسد بی آن که ورطۀ واقعیت ژورنالیستیک را با صِرف خیال درآمیزد.  نقل تنها چند جمله نشان می‌دهد از چه قلمی سخن می گوییم:   «راست این است رؤیا را، دل بندی را و عشق را با پنهان کردن نمی توان پنهان کرد. مثل عادت کردن که به دشواری بتوان ان را ترک کرد. مثل این عادت من که عادت دارم در همه حال به شما فکر کنم. چرا؟ چون در من مانده اید و به هیچ وجه از من بیرون نمی آیید. حتی وقت‌هایی که حال من پاییز است! 
اعتراف می‌کنم حتی وقت‌هایی می‌خواستم بیرون‌تان کنم، اما نشد! آیا شما از ابتدا در من بوده‌اید؟ نمی‌دانم اما هر چه هست فکر کردن به شما کسب و کار من است. این را خانم ارج‌مندتر از چهار فصل بانو سیمین دانشور هم می‌داند و «زری» هم به «یوسف» گفته بود وقتی که هر دو در «سووشون» بودند.»
   شروع سرمقالۀ «تجربه» با شعر احمد شاملو از نگاه امیدوار سردبیر به رغم مشکلات حکایت می‌کند:  من امیدم را در یأس یافتم/ مهتابم را در شب/ عشقم را در سال بد یافتم/ هنگامی که داشتم خاکستر می شدم/ گُر گرفتم/ زندگی با من کینه داشت/ من به زندگی لبخند زدم/ خاک با من دشمن بود/ من بر خاک خفتم/ چرا که زندگی، سیاهی نیست...
   سرآغاز مجله شعرهای تازه و منتشر نشده‌‌ای از سید علی صالحی است ویکی از زیباترین آنها این است:   خیلی وقت است واژه‌ها/ به هراس من از سکوت/ پی برده‌اند./همین است که می‌ترسم ننویسم/ من راه خودم را می‌روم/ نوشتن، نام دیگر من است/ می‌آیند/ واژه‌ها می‌آیند/ واژه‌های مهیا می‌آیند/ دوره‌ام می‌کنند/ دستم را می‌گیرند/ می‌گویند بیا/ پیاده بیا!/ پیاده به آسمانم می‌برند...  در بخش چهرۀ‌ماه، مجله یادبودی برای ایرج کابلی (پیش‌گامِ رسم‌الخطِ نوینِ فارسی) در یک سالگی نبودن‌ او ترتیب داده با آثار و گفتاری از محمدرضا باطنی، خسرو پارسا، حسین حسین‌خانی و آزاد عندلیبی.
   چنانچه اشاره شد تصویر روی جلد به عتیق رحیمی نویسندۀ رمان «سقاها» اختصاص دارد. بسیاری طالبان امروز با سقاهای تاریخی مقایسه می‌کنند و «بنفشه فریس آبادی» در گفت و گو با «عتیق رحیمی» به بهانۀ رمان «سقاها»ی او که تازه منتشر شده به تحولاتِ باورنکردنی افغانستان پرداخته ونوشته‌ها و نقدهایی دربارۀ این کتاب و نویسنده آن هم درج شده است.
   پروندۀ خواندنی دیگر شمارۀ نوروزی مجلۀ تجربه به «بوف کور» صادق هدایت اختصاص دارد به این بهانه که پس از سال‌ها دوباره به شکل رسمی در ایران منتشر شده است.   از نکات جالب مقالۀ مهدی اکبری قاضی دربارۀ بوف کور این بخش است:    «در بوف کور، زیباترین تعابیر شاعرانه کنار استعاره های ظریف ادبی در متن چیده شده و کتاب مملو است از لایه های عمیق فلسفی و عرفانی. همچنین نمادها همه جا هستند. مثلا بر عدد 2 که نماد تزویج است بسیار اصرار دارد: برادران دوقلو، دو پنجره، دو گوسفند، دو اسب، دو قطره خون، دو زنبور، دو جهان جدید و قدیم، دو روز، دو ماه، دو درهم، مادر و لکاته، عمه و دایه، دختر اثیری و لکاته، پیرمرد خنزرپنزری و قصاب.»  توضیح این نمادها هم قابل توجه است: «سرو در اساطیر ایراین نماد حیات است و نیلوفر در فرهنگ هند نماد زایش و چون نیلوفر رو به روی سرو نشان داده می شود شاید منظور تقابل فرهنکی هند یا حتی بودا با ایران است.»   تجربه در بخش سینمای ایران پرونده‌ای متفاوت ارایه داده است. نه دربارۀ سیمرغ‌ها و برندگان که دربارۀ فیلم‌های حذف شده از جشنوارۀ چهلم فیلم فجرکه بسیار خواندنی و جاهایی تأسف‌بار است که چرا باید به هنرمندانی که برای سالگرد پیروزی انقلاب جشن برگزار می کنند و فیلم می سازند بی اعتماد بود؟   سال که تمام می‌شود یاد درگذشتگان هم تازه می‌شود و تجربه از فقدان‌های بزرگ 1400 نوشته است: از منصور اوجی، محمدرضا باطنی، اسماعیل خویی، حبیب لاجوردی، جلال ستاری، صفدر تقی‌زاده، محمدرضا حکیمی، اصغر کریمی، علی گلستانه، آذرتاش آذرنوش، هوشنگ چالنگی، ایران درودی، کامبیز درم‌بخش، جمشید بهنام، رضا مستوفی‌فرد، صدرالدین الهی، بکتاش آبتین و محمد رحیم اخوت و از هر یک به قلم یکی از چهره‌های شاخص یاد شده است. هر کدام به نوبۀ خود خواندنی است و نمی توان یکی را بر دیگری ترجیح داد چندان که این درگذشتگان نیز بی آن که با هم کاری داشته باشند در هر عرصه ای که فعالیت می کردند سرآمد شدند.    از منصور اوجی که سرود: «وقتی سکوت، مرگ است/ ای مرد مشرقی/ در ارتفاع نعرۀ چه فصلی نشسته است؟/ ای نعرۀ همیشه! چه فصلی بگو بگو» تا محمد رضا باطنی که زبان شناسی یگانه بود و اسماعیل خویی که چهارم خرداد در «بی کجا»ی لندن درگذشت و به باور پیمان طالبی از آن رو بود تا بدانیم بدون ایران و دور از وطن مادری جایی برای او معنی ندارد.  از حبیب لاجوردی که به نوشتۀ علی ططری – سند پژوه- توانست با ثبت و ضبط روایات دست اول از تحریف و فراموشی تاریخ معاصر ایران جلوگیری کند تا جلال ستاری که داز دهۀ 40 به شخصیت شاخص حوزۀ فرهنگ ایران بدل شد.   از کامبیز درم‌بخش که در نگاه آروین کارتونیست مثل گوگوش بود چون فکر می‌کردند تمام شده ولی دوباره زنده شد و به عرصه بازگشت تا صدرالدین الهی پاورقی‌نویس پرآوازۀ ایرانی که در آمریکا درگذشت و از پایه‌گذاران دانشکدۀ ارتباطات و به تعبیر سعید ارکان زاده یزدی پلی بود میان دانشگاه و مطبوعات.
   یاد هیچ یک البته به اندازۀ بکتاش آبتین پُر دریغ نیست...                           ",https://www.asriran.com/003UPh
831896,۱۴۰۱/۰۱/۰۲,بین الملل,عراق: ۲۰ هزار کودک عراقی در اردوگاه الهول سوریه زندگی می‌کنند,اردوگاه الهول سوریه در ۱۳ کیلومتری مرزهای عراق واقع شده و ۷۰ هزار تن در آن سکونت دارند و متاسفانه داخل آن کسانی هستند که این افراد را برای تروریست‌های داعش آموزش می‌دهند.,"وزارت مهاجرت عراق از حضور ۳۰ هزار عراقی از جمله ۲۰ هزار کودک در اردوگاه الهول سوریه خبر داد.

به گزارش ایسنا، به نقل از روسیا الیوم، کریم النوری، قائم مقام وزارت مهاجرت عراق گفت، اردوگاه الهول سوریه در دست دولت نیست، بلکه تحت مسئولیت نیروهای سوریه دموکراتیک است و ۳۰ هزار عراقی از جمله ۲۰ هزار کودک در آن ساکن هستند.
وی افزود: نگهداری آنها در این اردوگاه اشتباه بزرگی است و لازم است بازپروری و ممانعت از  سوء استفاده تروریست‌ها از آنها صورت گیرد.
النوری گفت، اردوگاه الهول سوریه در ۱۳ کیلومتری مرزهای عراق واقع شده و ۷۰ هزار تن در آن سکونت دارند و متاسفانه داخل آن کسانی هستند که این افراد را برای تروریست‌های داعش آموزش می‌دهند.
وی ادامه داد: عراق موفق شد کمیته دولتی امنیتی برای بررسی پرونده عراقی‌ها در آنجا تشکیل دهد و افرادی را که پرونده امنیتی و قضایی علیه آنها وجود ندارند تفکیک کند. ۴۵۳ خانواده را از بین کسانی که موردی علیه آنها وجود ندارد به اردوگاه الجدعه در استان نینوا منتقل کردیم و امروز ۲۴ خانواده جدید پس از بازپروری به عراق به ویژه استان الانبار بازگشتند.
النوری گفت، برنامه فشرده‌ای برای بازپروری اجتماعی با همکاری سازمان‌های بین المللی و کمیته امنیتی وجود دارد.
                           ",https://www.asriran.com/003UPg
831895,۱۴۰۱/۰۱/۰۲,اجتماعی ,دیدار پادشاه عربستان با رئیس شورای حاکمیت انتقالی سودان,در این سفر، احمد ابراهیم مفضل، مدیر دستگاه اطلاعات کل سودان و الصادق اسماعیل محمود، مدیر دفتر رئیس شورای حاکمیت انتقالی و عادل بشیر، سفیر سودان در عربستان حضورداشتند.,"پادشاه عربستان با رئیس شورای حاکمیت انتقالی سودان دیدار و گفتگو کرد.

به گزارش ایسنا، به نقل از خبرگزاری رسمی عربستان ""واس""، سلمان بن عبدالعزیز، پادشاه عربستان از عبدالفتاح البرهان، رئیس شورای حاکمیت انتقالی سودان و همراهانش استقبال کرده و البرهان نیز خرسندی خود را نسبت به سفر به عربستان و دیدار با پادشاه این کشور ابراز کرد.
سلمان بن عبدالعزیز ضیافت شامی را برای تکریم این مقام سودانی با حضور تعداد زیادی از مسئولان عربستانی برگزار کرد. در این سفر، احمد ابراهیم مفضل، مدیر دستگاه اطلاعات کل سودان و الصادق اسماعیل محمود، مدیر دفتر رئیس شورای حاکمیت انتقالی و عادل بشیر، سفیر سودان در عربستان حضورداشتند.
                           ",https://www.asriran.com/003UPf
831894,۱۴۰۱/۰۱/۰۲,اجتماعی ,پادشاه اردن به رام الله می‌رود,مسئولان اسرائیلی همچنین با ملاقات افرادی از غزه با اعضای خانواده اسیر شده‌شان در زندان‌های اسرائیل موافقت خواهند کرد که این دیدارها فقط با اسیران جنبش فتح انجام خواهد شد,"شبکه عبری زبان ""کان"" گزارش داد که عبدالله دوم به زودی به رام الله سفر می‌کند که ""این سفر وی تلاشی برای جلوگیری از تشدید تنش‌های احتمالی در ماه رمضان است"".

به گزارش ایسنا، شبکه ""کان"" اعلام کرد که عبدالله دوم، پادشاه اردن طی این سفر با محمود عباس، رئیس تشکیلات خودگردان فلسطین در رام الله دیدار می‌کند.
پیشتر این شبکه اعلام کرده بود که نهاد امنیتی وابسته به اسرائیل در وضعیت آماده باش در سایه برآوردها از وقوع تشدید تنش گسترده طی ماه رمضان است.
این شبکه تاکید کرد که مسئولان اسرائیلی در تلاش هستند که مانع از این تنش‌ها شوند و تصمیم گرفته‌اند چنین تدابیر از جمله اجازه به فلسطینی‌ها برای اقامه نماز در مسجد الاقصی طی ماه مبارک رمضان اتخاذ کنند.
شبکه کان گزارش داد که مسئولان اسرائیلی همچنین با ملاقات افرادی از غزه با اعضای خانواده اسیر شده‌شان در زندان‌های اسرائیل موافقت خواهند کرد که این دیدارها فقط با اسیران جنبش فتح انجام خواهد شد و مجموعه‌ای از ""تسهیلات بیشتر"" نیز در نظر گرفته خواهد شد.
این شبکه از یک منبع امنیتی اسرائیلی نقل کرد: این روزها شرایط بسیار پیچیده است و ما برای رخدادهای بزرگ اطلاعاتی یا عملیاتی آماده می‌شویم اما تمام تلاش خود را برای تسهیل در حرکت کارگران فلسطینی از جمله تمدید ساعات فعالیت گذرگاه‌ها و تسهیل در حرکت آنها انجام خواهیم داد.
                           ",https://www.asriran.com/003UPe
