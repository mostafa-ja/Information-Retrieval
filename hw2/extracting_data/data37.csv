News_ID,Date,Subject,Title,Summary,Body,Short_link
831893,۱۴۰۱/۰۱/۰۲,بین الملل,بایدن: پوتین در حال بررسی استفاده از سلاح شیمیایی در اوکراین است,این اظهارات بازتاب گفته‌های قبلی مقام‌های واشنگتن و کشورهای متحد با آن است که دولت روسیه را به اشاعه و گسترش ادعاهای بی پایه و اساسی درباره این مساله متهم کرده‌اند که اوکراین یک برنامه تسلیحات بیولوژیکی دارد.,"بایدن بدون اشاره به جزئیات مدعی شد که اتهامات نادرست روسیه مبنی بر اینکه کی‌یف تسلیحات شیمیایی و بیولوژیکی دارد نشان می‌دهد که پوتین در حال بررسی استفاده از تسلیحات شیمیایی علیه اوکراین است.

به گزارش ایسنا، به نقل از خبرگزاری رویترز، جو بایدن، رئیس جمهوری آمریکا گفت: ولادیمیر پوتین، رئیس جمهوری روسیه در موقعیت بدی است و برای اینکه از شکست فرار کند، دست به هر کاری می‌زند و حالا درباره عملیات پرچم‌های دروغین حرف می‌زند و ادعا می‌کند که ما در آمریکا و همچنین در اروپا تسلیحات شیمیایی و بیولوژیکی داریم، اما اینها اصلا درست نیست.
وی ادامه داد: آنها می‌گویند که آمریکا در اوکراین تسلیحات شیمیایی و بیولوژیکی دارد. این مشخص می‌کند که پوتین در حال بررسی استفاده از چنین تسلیحاتی است.
این اظهارات بازتاب گفته‌های قبلی مقام‌های واشنگتن و کشورهای متحد با آن است که دولت روسیه را به اشاعه و گسترش ادعاهای بی پایه و اساسی درباره این مساله متهم کرده‌اند که اوکراین یک برنامه تسلیحات بیولوژیکی دارد.
وزارت دفاع روسیه دولت کی‌یف را به برنامه ریزی برای حمله علیه شهروندانش با استفاده از تسلیحات شیمیایی متهم کرده تا تقصیر آن را به گردن مسکو بیندازد، اما روسیه برای تایید این گفته‌های خود شواهدی ارائه نکرده است.
                           ",https://www.asriran.com/003UPd
831892,۱۴۰۱/۰۱/۰۲,سلامت,پیشگیری از ابتلا به کرونا در سفر,اگر در طول سفر یا هنگام رسیدن به مقصد، علائم کووید ـ ۱۹ را داشـــته باشید، بلافاصله به مراکز بهداشتی اطلاع دهید و توصیه‌های آن‌ها را رعایت کنید.,"با آغاز تعطیلات نوروزی در کشور، سفر بیشتر می‌شود اما از آنجایی که هنوز کرونا دست از سرمان برنداشته ‌باید یک سری نکات بهداشتی را رعایت کنیم تا سفری همراه با سلامتی داشته باشیم.

به گزارش ایسنا، توصیه‌های کلی سازمان جهانی بهداشت برای عموم مردم به منظور کاهش در معرض قرار گرفتن با عوامل میکربی بیماری‌زا و جلوگیری از انتقال طیف وسیعی از بیماری ها در سفر به شرح زیر است:
- دست های خود را به طور مکرر با آب و صابون به مدت ۱۵ تا ۲۰ ثانیه یا مواد ضدعفونی کننده به‌ویژه پس از سرفه و عطسه شست و شو دهید.
- هنگام سرفه و عطسه جلوی دهان و بینی خود را با آرنج یا دستمال بگیرید و بلافاصله دستمال را دور بیندازید و دست های خود را بشویید.
- از تماس مستقیم با کسانی که نشانه‌هایی از علائم تنفسی دارند، خودداری شود و از افراد مشکوک به بیماری یک متر فاصله بگیرید.
- تا حد امکان از دست دادن، روبوسی کردن و در آغوش گرفتن خودداری کنید.
بر اساس اعلام وزارت بهداشت، باید توجه کرد که افراد در گروه‌های پرخطر، از جمله افراد بالای ۶۰ سال، مبتلایان به بیماری‌های مزمن و کسانی که بیماری‌های زمینه‌ای دارند ـ با خطر ابتلا به بیماری شدید و مرگ ناشی از COVID-۱۹ مواجه هستند بنابراین لازم است این افراد قبل از برنامه‌ریزی برای سفر، خطرات و پیامدهای سفر را به دقت در نظر بگیرند.
احتیاطات لازم در طول سفر
- در هـــر کجا که هستید، اقدامات پیشگیرانه ابتلا به کووید ـ ۱۹ مانند پوشیدن ماسک، شستن مکرر دست‌ها، حفظ فاصله فیزیکی حداقل یک متری و اجتناب از حضور در مکان‌های شلوغ و مکان‌های با تهویه نامناسب را تا حد امکان رعایت کنید.
- درصورتی که جزو افراد پرخطر هستید و لازم است سفر کنید، همیشه از ماسک‌های پزشکی استفاده کنید و اقدامات پیشگیرانه خود را افزایش دهید.
- در طول سفر ممکن اســت در مناطق بسته، محدود یا شلوغ باشید، که در معرض خطر بیشتر مواجهه با ویروس COVID-۱۹ خواهـــید بود. در صــــورت امکـــان، در محیط‌های باز و دارای تهویه مناسب بمانید. حتی اگر به طور کامل در برابر COVID-۱۹ واکـــسینه شــــده باشید، در حین سفر اقدامات پیشگیرانه را انجام دهید.
- افرادی که علائم کووید - ۱۹ از جمله تب، سرفه یا تنگی نفس دارند، نباید سفر کنند. اگر علائم کووید-۱۹ را دارید، در خانه بمانید و از دیگران فاصله داشته باشید. اگر در تماس نزدیک فردی بوده‌اید که تشخیص ابتلا به کووید-۱۹ داشته است، خود را قرنطینه کنید.
- برخی از مکان‌ها، مقاصد و کشـورها به عنوان بخشی از استراتژی‌های خود برای جلوگیری از گسترش بیماری، قبل از حرکت یا هنگام ورود، به آزمایش کووید-۱۹ نیاز دارند. آزمایش‌های کووید-۱۹ که بلافاصله قبل از حرکت یا هنگام ورود انجـــام می‌شوند، برای تعـــیین وضعیت سلامت مسافران هستند.
- اگر در طول سفر یا هنگام رسیدن به مقصد، علائم کووید ـ ۱۹ را داشـــته باشید، بلافاصله به مراکز بهداشتی اطلاع دهید و توصیه‌های آن‌ها را رعایت کنید. ممکن است از شـــــما خواسته شود که خود را قرنطینه کنید. از آن جـــــایی کـــــه همراهان شمــــا با شـــما در تمــــاس بوده‌اند، ممکـــن است آنها نیز ملزم به رعایت قرنطینه شوند.
                           ",https://www.asriran.com/003UPc
831891,۱۴۰۱/۰۱/۰۲,اجتماعی ,هفت سین کاخ نیاوران (عکس),,,https://www.asriran.com/003UPb
831890,۱۴۰۱/۰۱/۰۲,سیاسی,آیت الله ری شهری درگذشت,در شامگاه اول فروردین 1401، آیت الله ری شهری، اولین وزیر اطلاعات جمهوری اسلامی ایران، در بیمارستان خاتم الانبیاء تهران دار فانی را وداع گفت.,"آیت الله محمد محمدی ری شهری درگذشت.به گزارش عصر ایران، در شامگاه اول فروردین 1401، آیت الله ری شهری در بیمارستان خاتم الانبیاء تهران دار فانی را وداع گفت. وی هنگام فوت، 75 سال داشت.آیت الله ری شهری به دلیل بیماری های داخلی و زمینه ای از زمستان گذشته در بیمارستان بستری بود.درباره آیت الله ری شهرینام شناسنامه ای وی، ""محمد محمدی نیک"" بود ولی به محمد محمدی ری شهری شناخته می شد. نام قبلی اش ""محمد درون‌پرور"" بود.او در ۷ آبان ۱۳۲۵ در شهر ری به دنیا آمد و در 15 سالگی برای تحصیلات حوزوی به قم رفت. در مدرسه حقانی، در کلاس‌های درس مرحوم آیت الله علی مشکینی شرکت کرد و در 20 سالگی با دختر وی ازدواج نمود.  آیت الله ری شهری، در زندگی خود عناوین سیاسی و کاری متعددی داشت: وزیر اطلاعات ( اولین وزیر اطلاعات بعد از تاسیس این وزارتخانه از ۱۳۶۳ تا ۱۳۶۸)، دادستان کل کشور، دادستان دادگاه ویژه روحانیت،سرپرست حجاج ایرانی، نماینده تهران در مجلس خبرگان رهبری، حاکم شرع دادگاه‌های انقلاب اسلامی و دادگاه انقلاب ارتش، نایب تولیت حرم حضرت عبدالعظیم(ع) و رئیس مؤسسه علمی فرهنگی دارالحدیث و دانشگاه قرآن و حدیث. او همچنین حافظ کل قرآن بود.بیشترین شناخت عمومی درباره وی به انتخابات ریاست جمهوری 2 خرداد 1376 مربوط می شود که او در این دوره کاندیدای ریاست جمهوری شد ولی نهایتاً رأی نیاورد. در آن دوره از انتخابات، سید محمد خاتمی، علی‌اکبر ناطق‌نوری و سید رضا زواره‌ای رقبای او بودند و با اعلام نتایج، مشخص شد که آیت الله ری شهری، با کسب تنها 2.5 درصد آرا، چهارم شده است.
وی هر چند تالیفات دینی متعددی داشت که از آن جمله می توان به میزان الحکمه 14 جلدی اشاره کرد ولی معروف ترین اثر وی به عرصه سیاسی مربوط است و با عنوان ""خاطرات سیاسی"" منتشر شده است. آیت الله ری شهری در این کتاب به روایت برخی رویدادهای دوران وزارت اطلاعات خود پرداخته و مشخصاً پرونده جریان مهدی هاشمی و بیت مرحوم آیت الله منتظری را بازگو  کرده است.                           ",https://www.asriran.com/003UPa
831889,۱۴۰۱/۰۱/۰۲,سیاسی,اردیبهشت 1400/ زلزلۀ سیاسی ظریف و شروع فاز دوم واکسیناسیون,چهرۀ اردیبهشت 1400 وزیر وقت خارجه است به خاطر فایل صوتی گفت‌و‌گویی چند ساعته با سعید لیلاز که قرار بوده بعدتر منتشر شود وگفته شد لو رفته است...,"عصر ایران؛ مهرداد خدیر- صبر حسن روحانی رییس جمهوری برای عرضۀ واکسن های ادعایی داخلی روز پنج‌شنبه دوم اردیبهشت 1400 به سر آمد و گفت «‌نمی‌توانیم باز هم منتظر واکسن تولید داخل بمانیم و روند واکسیناسیون عمومی را با واکسن وارداتی سرعت می‌دهیم.»        پس از آن فاز دوم واکسیناسیون بر روی ایرانیان بالای 80 سال و با واکسن وارداتی «آسترازنکا» شروع شد و طلسم شکست. گرچه قبل‌تر کادر درمان و پاک بانان را د نیز دربرگرفته بود.  خبرسازترین چهرۀ دومین ماه بهار 1400 خورشیدی در فضای سیاسی داخلی و خارجی اما بی گمان محمد جواد ظریف وزیر وقت امور خارجه است به خاطر یک اتفاق پر سر و صدا با بازتاب بین المللی در که همانا انتشار فایل صوتی گفت‌و‌گویی چند ساعتۀ او با سعید لیلاز بود که گویا قرار بوده پس از پایان دوران وزارت منتشر شود اما حین مذاکرات و در حالی که هنوز وزیر خارجه و به گمان اصول گرایان نامزد بالقوه انتخابات بود انتشار یافت و زلزلۀ سیاسی به پا کرد.جواد ظریف در این فایل صوتی می گوید:
«‌اتفاقات 6 ماه 94 از امضای برجام تا اجرایی شدن آن و از تیرماه تا دی ماه آن سال را مرور کنید. روس ها به دنبال بحران در روابط ایران و غرب نیستند اما نمی خواهند رابطۀ ما با غرب عادی باشد تا خودشان به اولویت نخست غرب بدل نشوند».  خشم اصول‌گرایان اما بیشتر به خاطر بخش‌هایی بود که به سردار سلیمانی اشاره می‌کند و اگر چه پیش از آن از او تجلیل و بردوستی خود با فرمانده شهید سپاه قدس تأکید می ورزد اما تمام توجه‌ها بیشتر به این جملات بود:
  « ما ادعا می‌کنیم آقای سلیمانی پوتین را برای حضور در سوریه راضی کرد حال آن که پوتین تصمیم خود را گرفته بود. یعنی پوتین بود که سردار سلیمانی را راضی کرد. پوتین با نیروی هوایی وارد جنگ شد اما نیروی زمینی ایران را وارد جنگ کرد. روسیه می توانست از دریای مدیترانه سوریه رابزند. اما چرا هواپیماهای روسیه از روی ایران پرواز کردند؟»
  وزیر سابق خارجه در این فایل صوتی دلایل متعدد می آورد تا نشان دهد روس ها عملا چوب لای چرخ برجام می‌گذاشتند و به صورت تلویحی نوعی هم‌سویی بین دلواپسان داخلی و روس‌ها ترسیم می کند که با توجه به گرایش ضد روس غالب ایرانیان در افکار عمومی مورد توجه فراوان قرار گرفت. مهم ترین کلید واژه در این گفت و گو البته «میدان» بود:  «من اعتقاد ندارم سیاست خارجی موضوع کف کوچه است. اما این اتفاق افتاد. وقتی ""میدان"" حاکم بر همه چیز است یعنی شما نمی‌توانید بگویید چند نفر در سوریه کشته شدند و جان کری باید به من بگوید اسراییل 200 بار در سوریه به شما حمله کرده. شما می‌دانید آمریکا زودتر از من خبر حمله به عین‌الاسد را فهمید؟ دو افسر نیروی قدس 45 دقیقه قبل از حمله به نخست‌وزیر عراق خبر دادند ما به زودی به یک پایگاه نظامی آمریکا حمله خواهیم کرد [به تلافی ترور شهید سلیمانی]... یا در ماجرای هواپیمای اوکراینی ظهر جمعه رفتم به جلسۀ ویژۀ دبیرخانۀ شورای عالی امنیت ملی و گفتم دنیا می‌گوید موشک خورده به هواپیما. اگر واقعا موشک خورده بگویید تا علاجش کنیم. خدا شاهد است جوری با من برخورد کردند که انگار کفر ابلیس گفته‌ام!... بنده به عنوان وزیر خارجه حق نداشتم بدانم موشک خورده در صورتی که بعد از ظهر چهارشنبه آقایان می‌دانستند.»  این سخنان چنان بازتاب داشت که رهبری عالی نظام در سخنان خود به مناسبت روزهای کارگر و معلم اشارتی داشتند و ضمن ستایش نقش نیروی قدس سپاه پاسداران و شخص سردار سلیمانی از این که بعضی سخنان آمریکایی ها را خوش اید ابراز تعجب و تأسف و در عین حال تصریح کردند:
  «وزارت امو خارجه سیاست‌گذار نیست. مجری مصوبات نهادهای بالا دستی است» و با نام بردن ازشورای عالی امنیت ملی به عنوان نهاد بالادستی در واقع تمام آنچه ظریف گفته بود رد نشد بلکه لحن او و برخی سوء استفاده ها محکوم شد.در واپسین های روزهای اردیبهشت و در ایام ثبت نام نامزدهای انتخابات ریاست جمهوری اما برخی تصور می کردند جواد ظریف کاندیدا خواهد شد اما او در پیامی خطاب به منتقدان برجام گفت: « آسوده باشید، نمی آیم. شما به اولویت خودتان بپردازید که کسب درت داخلی است و ما هم به اولویت خودمان که رهانیدن مردم از تحریم های ستم بار آمریکاست.»
مثلثی که تشکیل نشد   اردیبهشت 1400 در حالی به پایان رسید که در واپسین روز ثبت نام کاندیداهای انتخابات ریاست جمهوری، علی لاریجانی و اسحاق جهانگیری هم نام نویسی کردند و این تلقی درگرفت که سه ضلعی انتخاباتی شکل گرفته و اصول‌گرایان با ابراهیم رییسی، اصلاح طلبان با اسحاق جهانگیری و اعتدال‌گرایان با علی لاریجانی وارد صحنه می‌شوند.
   هر چند که مصطفی تاج‌زاده با ثبت نام خود عیار اصلاح طلبی را بالا برده بود اما حدس زده می‌شد رد صلاحیت محتمل او موجب روی گردانی اصلاح طلبان از انتخابات نشود و از اسحاق جهانگیری حمایت کنند یا چنان عمل‌گرا شده باشند که پشت سر علی لاریجانی قرار گیرند چنان که درسال‌های 92 و 96 هم از حسن روحانی حمایت کرده بودند تا عملا دو قطبی رییسی - لاریجانی شکل گیرد. یکی با نگاه به شرق و غرب ( به خاطر سند همکاری با چین و سابقۀ حمایت از برجام) و دیگری با تأکید بر روحیۀ جهادی و انقلابی.   به شرحی که در روایت ماه بعد خواهد آمد اما کار به آنجا نکشید که از جهانیگیری حمایت کنند یا پزشکیان یا در نهایت علی لاریجانی چون شورای نگهبان اجازه نداد سه ضلعی انتخاباتی شکل گیرد و ابراهیم رییسی باقی ماند با چند نامزد که تهدیدی به حساب نیایند؛ بازگشت به قبل از دوم خرداد 1376 که بر سر نامزد اصلی از قبل اجماع شده بود.   در این ماه چند چهرۀ شاخص در عرصه‌های سیاست و مدیریت و ادبیات و فرهنگ چشم از جهان بستند: منصور اوجیِ شاعر که سروده بود: «بر سبزه‌های خاک/ پروانه ایم ما/ با طول عمر خویش/ کوتاه، مثل آه» و در حیطۀ فرهنگ و زبان، دکتر محمد رضا باطنی که زبان شناسی بود خودساخته و پیش از انقلاب گرفتار رنج و شکنج ساواک شد و بعد از انقلاب در اوج شکوفایی بالاجبار بازنشسته و به ناچار مدیر کارخانۀ گچ شد!   از دیگر درگذشتگان صاحب شهرت در اردیبهشت ماه می توان به اکبر ترکان و هادی نژاد حسینیان دو وزیر کابینۀ هاشمی رفسنجانی اشاره کرد و هر دو البته مدیر نفتی هم به حساب می‌آمدند.                           ",https://www.asriran.com/003UPZ
831702,۱۴۰۱/۰۱/۰۲,اجتماعی ,آب نبات کجاست؟ (معمای تصویری),,"معمای تصویری امروز، شیرین است: پیدا کردن یک آب نبات در میان جنگلی از بستنی ها. فرصتی است تا با دوستان و خانواده، تیزبینی تان را امتحان کنید.
فقط 90 ثانیه فرصت دارید.
.
.
.
.
.
.
.
.
.
.
.
.
.
.
.
.
.
.
.
.
.
.
.یک راهنمایی: اون بالاها دنبالش بگرد.
.
.
.
.
.
.
.
.
.
.
.
.
.
.
.
.
.
.
.
.
.
.
.کام تان همیشه شیرین!
                            ",https://www.asriran.com/003UMY
831888,۱۴۰۱/۰۱/۰۲,علمی,فقط چهار هزار هفته روی زمين هستيم، پس چرا اين‌همه وقت تلف می‌کنيم؟,اتفاقی که بعد از آن افتاد شگفت‌زده‌تان نمی‌کند: هندوانه با کثیف‌کاری زیاد ترکید. گزارشگرها زدند قدش، تکه‌های هندوانه را از روی عینک‌های ایمنی‌شان پاک کردند، و بعد، کمی از هندوانه خوردند. برنامه تمام شد و زمین همچنان به چرخش دور خورشید ادامه داد.,"الیور برکمن / گاردین - ترجمۀ: نسیم حسینی / ترجمان
در روز جمعه‌ای از ماه آوریل ۲۰۱۶، درست وقتی رقابت دوقطبی ریاست‌جمهوری آن سال در ایالات‌متحده شدت گرفته بود و بیش از سی درگیری مسلحانه در اقصی‌ نقاط دنیا بیداد می‌کرد، قریب به سه میلیون نفر بخشی از روزشان را به تماشای دو گزارشگر بازفید گذراندند که داشتند دور هندوانه‌ای کِش لاستیکی می‌انداختند. کم‌کم و پس از ۴۳ دقیقۀ زجرآور، هم فشار روانی و هم فشار فیزیکی بر هندوانه زیاد شد تا اینکه، در دقیقۀ ۴۴، ششصدوهشتادوششمین کش هم انداخته شد.
اتفاقی که بعد از آن افتاد شگفت‌زده‌تان نمی‌کند: هندوانه با کثیف‌کاری زیاد ترکید. گزارشگرها زدند قدش، تکه‌های هندوانه را از روی عینک‌های ایمنی‌شان پاک کردند، و بعد، کمی از هندوانه خوردند. برنامه تمام شد و زمین همچنان به چرخش دور خورشید ادامه داد.

این ماجرا را برای این تعریف نمی‌کنم که بگویم اگر ۴۴ دقیقه از عمرتان را صرف زل‌زدن به هندوانه‌ای در اینترنت کنید، اشکالی دارد یا به‌خصوص، خجالت‌آور است. اما این داستان مثال روشنی است از یکی از اصلی‌ترین موانعی که وقتی تلاش می‌کنیم به‌نحو صحیح از زمان استفاده کنیم با آن روبه‌رو می‌شویم، و آن چیزی نیست جز حواس‌پرتی.
دست آخر، وقتی توجه‌تان هر روز بیشتر از قبل، اسیر چیزهایی می‌شود که هرگز نمی‌خواستید رویشان تمرکز کنید، دیگر اهمیت چندانی ندارد که چقدر به استفادۀ بهینه از زمان تان متعهدید.
شرط می‌بندم که آن روز صبح، هیچ‌کدام از آن سه میلیون نفر با این قصد از خواب بیدار نشده بودند که بخشی از عمرشان را صرف تماشای ترکیدن هندوانه کنند و حتی در لحظۀ تماشایش هم، لزوماً احساس نکرده‌اند که آن کار را به اختیار خودشان انتخاب کرده‌اند.
این یکی از نظرات معمول و حاکی از پشیمانیِ مردم در فیس‌بوک است: «بدجور دلم می‌خواد بقیه‌اش رو نبینم، اما دیگه توش گیر کردم».
یک نفر دیگر نوشته: «چهل دقیقه است دارم شما دو تا رو نگاه می‌کنم که دارید کش لاستیکی می‌ندازید دورِ هندونه، چه بلایی دارم سر زندگی‌م می‌آرم؟».
عمر متوسط انسان، به‌شکلی مضحک، ترسناک و برخورنده، کوتاه است. برای روشن‌تر شدن مسئله باید گفت نخستین انسان‌های امروزی، دست‌کم، ۲۰۰هزار سال پیش در دشت‌های آفریقا پدیدار شدند و دانشمندان برآورد می‌کنند که برخی از اَشکال حیات تا یک‌ونیم میلیارد سال دیگر نیز دوام خواهد داشت، یعنی تا روزی که گرمای فزایندۀ خورشید آخرین موجودات زنده را هم محکوم به مرگ کند. اما شما چطور؟ به‌فرض اگر هشتاد سال عمر کنید، تقریباً ۴هزار هفته را خواهید دید.
اولین باری که چنین حساب‌وکتابی کردم، حالم داشت به هم می‌خورد، اما همین که بهتر شدم، پیله کردم به دوستانم و از آن‌ها خواستم همین‌طور فی‌البداهه حدس بزنند که هر انسانِ عادی چند هفته می‌تواند زنده باشد.یکی‌شان عددی شش‌رقمی نام بُرد. اما، همان‌طور که مجبور شدم برای او هم توضیح بدهم، ۳۱۰ هزار هفته، که عدد شش رقمی نسبتاً اندکی است، عمر تقریبی کلِ تمدن بشری از زمان سومری‌های باستان در بین‌النهرین است. به‌قول تامس نیگل، فیلسوف معاصر، تقریباً در هر بازۀ زمانیِ معنی‌داری «همه‌مان هر آن ممکن است بمیریم».

برای همین هم حواس‌پرتی حقیقتاً اهمیت دارد ، زیرا تجربۀ شما از زنده‌بودن چیزی نیست جز مجموع تمام چیزهایی که به آن‌ها توجه کرده‌اید. در پایان عمر، وقتی به گذشته نگاه کنید، می‌بینید زندگی‌تان همان چیزهایی بوده است که لحظه‌به‌لحظه توجه شما را به خود جلب کرده‌اند. وقتی به چیزی توجه می‌کنید که ارزش چندانی برایش قائل نیستید، اغراق نیست اگر بگوییم که تاوانش را با زندگی‌تان می‌دهید.
از همین روی بود که سِنِکا در کتاب خود، با عنوانِ درباب کوتاهی زندگی، تا این حد هم‌وطنان رومی خود را مؤاخذه می‌کرد، از این بابت که مشاغل سیاسی‌ای را که حقیقتاً برایشان مهم نبود در پیش می‌گرفتند، یا ضیافت‌های مفصلی را که لذتی از آن‌ها نمی‌بردند برپا می‌کردند، یا حتی «حمام آفتاب» می‌گرفتند: انگار رومی‌ها متوجه نبودند که، با گردن‌نهادن به این نوع مشغولیت‌ها، دارند همین جوهرۀ هستی را به باد می‌دهند.
سنکا این خطر را به جان خریده که خشک و لذت‌ستیز به نظر برسد -مگر کمی حمام آفتاب گرفتن چه بدی‌ای دارد؟- و راستش را بخواهید، گمان می‌کنم که احتمالاً واقعاً لذت‌ستیز بوده است. اما مسئله این نیست که اگر انتخاب کنید اوقات تان را، خواه در ساحل و خواه در بازفید، به استراحت و تفریح بگذرانید اشتباه کرده‌اید. مسئلۀ اصلی آن است که وقتی فردی حواسش پرت می‌شود اصلاً انتخاب نمی‌کند. توجه او، در این حالت، به فرمان نیروهایی درمی‌آید که قلباً علاقۀ چندانی به آن‌ها ندارد.
همۀ این‌ها کمک می‌کند به اینکه جنبۀ بسیار هشدارآمیز «اقتصاد توجه» آنلاینِ معاصر را شفاف‌تر ببینیم. در سال‌های اخیر بسیار دربارۀ اقتصاد توجه شنیده‌ایم. اقتصاد توجه، اساساً، ماشین غول‌پیکری است که شما را وادار می‌کند به چیزهایی اهمیت دهید که پیش از این نمی‌خواستید به آن‌ها اهمیت بدهید. همۀ ما با شکل و شمایل کلیِ چنین موقعیتی آشناییم. می‌دانیم که بسترهای رسانه‌های اجتماعیِ «آزاد»ی که استفاده می‌کنیم واقعاً آزاد نیستند، چرا که به‌اصطلاح، شما مشتری نیستید، بلکه محصولی هستید که به فروش می‌رسد. به عبارت دیگر، شرکت‎‌های فناوری منافعشان را از این راه تأمین می‌کنند که توجه شما را جلب کنند و بعد، آن را به شرکت‌های تبلیغاتی بفروشند.
احتمالاً این را هم می‌دانید که این هدف توسط «طراحی ترغیبی» محقق می‌شود. طراحی ترغیبی اصطلاحی کلی است برای مجموعه‌ای از فنون روان‌شناختی.
این فنون مستقیماً از طراحان دستگاه‌های سکه‌ای کازینویی وام گرفته شده‌اند و آشکارا، هدفشان تشویق رفتار اجباری است.یکی از صدها مثالی که دراین‌باره می‌توان زد حرکت همه‌گیرِ پایین‌کشیدنِ صفحه برای بازآوری یا رِفرِش آن است. این حرکت از پدیده‌ای به نام «پاداش‌های متنوع» بهره می‌گیرد و به‌ این‌ ترتیب، افراد را ترغیب می‌کند که مدام صفحه‌ها را بالا و پایین کنند: وقتی نمی‌توانید پیش‌بینی کنید که با بازآوری صفحه، پست جدیدی برای خواندن نمایش داده می‌شود یا خیر، عدم قطعیت وادارتان می‌کند که احتمالاً بارها و بارها و بارها امتحان کنید، درست همان کاری که در دستگاه‌های سکه‌ای هم می‌کنید.
هرچند چیزی که بیش از همه مغفول مانده این است که حواس‌پرتی تا کجا می‌تواند پیش برود و چطور تلاش‌های ما را در این راستا که می‌خواهیم وقت محدودمان را به شکلی که دوست داریم بگذرانیم از اساس بی‌نتیجه می‌گذارد. وقتی سهواً ساعتی را در فیس‌بوک تلف کنید، بخشوده می‌شوید اگر فرض کنید ضرر وارده، از لحاظ زمان تلف‌شده، به همان یک ساعتی که هدر رفته محدود می‌شود. اما اشتباه می‌کنید.
از آنجا که اقتصادِ توجه برای این طراحی شده که پرکشش‌ترین چیزها را در اولویت قرار دهد -نه صحیح‌ترین‌ها یا مفیدترین‌ها را- پس به‌طور نظام‌مند تصویری را که همواره در ذهن مان از جهان داریم بر هم ‌می‌زند. فهم ما از اینکه کدام امور اهمیت دارند، با کدام تهدیدها مواجهیم یا رقبای سیاسی‌مان چقدر اهل رشوه‌اند، از این مسئله تأثیر می‌پذیرند و تمام این قضاوت‌های تحریف‌شده بر نحوۀ تخصیص زمان مان در دنیای واقعی هم اثر می‌گذارد.
مثلاً اگر رسانه‌های اجتماعی شما را مجاب کنند که مشکل جرائم خشن در شهرتان بسیار وخیم‌تر از آن چیزی است که واقعاً هست، ممکن است ناگهان خودتان را در حالی بیابید که دارید با هراسی بی‌دلیل در خیابان‌ها راه می‌روید. اگر در فضای آنلاین از کسانی که مخالف ایدئولوژی شما هستند چیزی جز رفتار بسیار بدشان ندیده باشید، احتمال دارد تصور کنید که حتی اعضای خانواده‌تان هم، که عقاید سیاسی‌شان با شما متفاوت است، باید به همان اندازه و همان‌قدر اصلاح‌ناپذیر و بد باشند و همین حفظ رابطه با آن‌ها را برایتان دشوار کند.
این‌طور است که رسانه‌ها، در قدم اول، تعریف ما را از «امور مهم» تغییر می‌دهند. به قول هری فرانکفورتِ فیلسوف، آن‌ها در توانایی ما برای «خواستن آنچه می‌خواهیم بخواهیم» اخلال ایجاد می‌کنند.
به‌روشنی خاطرم هست که نزدیک غروب، در یکی از ساحل‌های بادگیر اسکاتلند، تنهایی قدم می‌زدم که با یکی از عوارض جانبی بسیار آزارندۀ طراحی ترغیبی روبه‌رو شدم. منظورم این است که وقتی متوجه می‌شوی فعالیتی که به آن مشغولی را گروهی از روان‌شناسان متخصص ساخته‌اند که مصرانه می‌خواهند از متزلزل‌نشدن توجهت مطمئن شوند، کم‌کم عصبی می‌شوی. من سواحل بادگیر اسکاتلند در گرگ‌ومیش را از هر چیزی که در رسانه‌های اجتماعی دیده‌ام و به یاد دارم بیشتر دوست دارم. اما مسئله این است که رسانه‌های اجتماعی طوری طراحی شده‌اند که مدام خودشان را با علایق من تطبیق دهند و دکمه‌های روانی من را بفشارند، تا توجهم را در بند خود نگه دارند. بنابراین تعجبی ندارد که گاهی باقی‌ماندۀ واقعیت توان رقابت با آن‌ها را نداشته باشد.
اوضاع وقتی بغرنج‌تر می‌شود که بدانیم، به‌واسطۀ مشکل خاصی که توجه دارد و بسیار دشوار می‌تواند بر خودش نظارت کند، ممکن است حتی به‌سختی متوجه شویم که در رسم ملال‌انگیز این روزها نگاهمان به زندگی عوض شده است.
تنها قوۀ ذهنیِ قابل‌استفاده برای اینکه بدانیم ایراد توجه مان از کجاست، توجه مان است، همان چیزی که از قبل تصرف شده است.این یعنی، به‌محض اینکه اقتصادِ توجه به‌اندازۀ کافی حواستان را پرت کرد یا عصبی یا مکدرتان کرد، دیگر به‌آسانی می‌شود گمان کرد که این روزها زندگی همین‌گونه است. به بیان تی.اس‌الیوت، «حواس‌پرتی حواس [ما] را از حواس‌پرتی پرت کرده است».
احتمال نگران‌کننده‌ای که وجود دارد این است که وقتی متقاعد می‌شوید که هیچ‌یک از این مشکلات را ندارید -و رسانه‌های اجتماعی شما را به آدم خشمگین‌تر، مرددتر، نگران‌تر یا کرخت‌تری بدل نکرده‌اند- شاید به این دلیل به این نتیجه رسیده باشید که، از قضا، دقیقاً به چنین آدمی تبدیل تان کرده‌اند. زمان محدودتان را به غارت برده‌اند، بی‌آنکه خودتان بویی برده باشید.
به گفتۀ تریستان هریس که منتقد حوزۀ فناوری است، هر بار که یکی از اپلیکیشن‌های رسانه‌های اجتماعی را باز می‌کنید، «هزاران نفر آن سوی صفحه‌نمایش» هستند که پول می‌گیرند تا شما را آنجا نگه دارند، بنابراین واقع‌بینانه نیست که از کاربران توقع داشته باشیم، تنها با قدرت اراده، مانعِ تجاوز به توجه و زمانشان شوند.
با این‌ حال، اگر قرار باشد حواس‌پرتی را تا عمیق‌ترین سطح بشناسیم، باید به حقیقت ناخوشایندی هم اذعان کنیم که باعث و بانی همۀ این‌هاست: «تجاوز» -در معنای حملۀ ناخوانده- واژۀ چندان درستی نیست.
از گناه سیلیکون‌ولی نباید به‌سادگی گذشت، اما باید با خودمان روراست باشیم: ما، بیشتر وقت‌ها، به میل خودمان تن به حواس‌پرتی می‌دهیم. چیزی در درون ما می‌خواهد حواسمان پرت شود -چه با ابزارهای دیجیتال چه با هر چیز دیگر- تا ما زندگی‌مان را صرف آن چیزهایی نکنیم که روزی گمان می‌کردیم بیش از همه برایمان اهمیت‌ دارند. مزاحم در خانۀ خودمان است.
اگر در زمستان سال ۱۹۶۹ به کوهستان کی در جنوب ژاپن رفته باشید، احتمالاً شاهد صحنۀ تکان‌دهنده‌ای بوده‌اید: مرد آمریکایی رنگ‌پریده و لاغر و کاملاً برهنه‌ای که با قدح بزرگِ چوبی روی سرش آب نیمه‌منجمد می‌ریخت. اسمش استیو یانگ بود و داشت تعلیم می‌دید تا به راهبان بودایی شاخۀ شینگون بپیوندد. فرایند این تعلیمات چیزی نبود جز مجموعه‌ای از اعمال حقارت‌بار. در ابتدا، راهب بزرگ معبدِ مونت کویا اجازۀ داخل‌شدن به او نداده بود. اصلاً این دانشجوی دراز و سفیدپوست دکتریِ مطالعات آسیایی چه کسی بود که ظاهراً، اطمینان داشت زندگیِ یک راهب ژاپنی برایش مناسب است؟
بالاخره بعد از کلی اصرار، به یانگ اجازه دادند بماند اما، در عوض، باید پادویی می‌کرد و کارهایی مثل جاروزدن راهروها و شستن ظرف‌ها را انجام می‌داد. تا سرانجام، اجازه یافت گوشه‌نشینیِ انفرادیِ صدروزه را آغاز کند که از اولین گام واقعی در مسیر راهب‌شدن حکایت داشت و تازه، آن موقع بود که متوجه شد در این مسیر مجبور است در کلبه‌ای سرد و محقر بماند و روزی سه بار، آیین طهارت به جای آورد.
یانگ که در کنار اقیانوس و آب‌وهوای مطبوع کالیفرنیا بزرگ شده بود، برای انجام این آیین، مجبور بود چندین گالن برفِ آب‌شدۀ استخوان‌سوز روی خودش بریزد. سال‌ها بعد وقتی آن زمان را به یاد می‌آوَرَد، آن را «آزمایشی سخت و هولناک» توصیف می‌کند: «آن‌قدر هوا سرد است که آب، به‌محض برخورد با زمین، یخ می‌زند و حوله در دستت منجمد می‌شود. پس، همین‌طور که روی یخ به این‌طرف و آن‌طرف لیز می‌خوری، باید سعی کنی بدنت را با حولۀ یخ‌زده خشک کنی».
بیشترِ مردم، وقتی با فشار جسمی -حتی بسیار خفیف‌تر از این- مواجه می‌شوند، واکنش غریزی‌شان این است که بکوشند به آن توجهی نکنند و سعی کنند به‌کلی روی چیز دیگری تمرکز کنند. مثلاً اگر، مثل من، مختصر ترسی از سرنگ زیرپوستی داشته باشید، احتمالاً پیش آمده که خودتان را در حالی یافته‌اید که، به اثر هنریِ نه‌چندان نفیسی در مطب دکتر زل زده‌اید، برای اینکه ذهنتان را از درد ضربت سوزن منحرف کنید. غریزۀ یانگ هم آن اوایل همین را می‌گفت: برای آنکه، به‌لحاظ درونی، از حس‌کردن آب یخی که به پوستش برخورد می‌کند پرهیز کند، با پشتکار تمام به چیز دیگری فکر می‌کرد، یا حداقل سعی‌ می‌کرد فکر کند تا سرما را احساس نکند. ظاهراً، عقل سلیم این‌طور حکم می‌کند که اگر ذهن را از موقعیت دور کنیم، درد می‌تواند کاهش یابد.
بااین‌حال، وقتی از پی هر سیل یخ سیل یخ دیگری از راه می‌رسید، یانگ کم‌کم دریافت که راهبردش اشتباه است. درواقع، هرچه بیشتر روی حس سرمای شدید تمرکز می‌کرد و تا جایی که می‌توانست توجهش را به آن‌ می‌سپرد، کمتر به نظرش رنج‌آور می‌آمد. درحالی‌که وقتی «توجهش منحرف می‌شد، رنج تحمل‌ناپذیر می‌شد».
بعد از چند روز، خودش را، برای هر بار خیس‌شدن، این‌طور آماده می‌کرد: تا جایی که در توانش بود روی تجربۀ آن لحظه‌اش متمرکز می‌شد، تا وقتی که آب به بدنش می‌خورَد، از عذاب صرفاً جسمی، در اعماق رنج روحی فرو نرود.
کم‌کم به فکرش رسید که معنا و مقصود این آیین اصلاً همین است. اگرچه راهبان بودایی سنتی قطعاً چنین اظهار نظرهایی نمی‌کنند، خودِ یانگ می‌گوید آن آیین یک «ابزار عظیم بازخورد زیستی» بوده که طراحی شده تا به او تمرکزکردن را بیاموزد. این آیین، مادامی‌که یانگ متمرکز می‌مانْد، (با کاستن از رنجش) به او پاداش می‌داد و هر زمان در تمرکزکردن ناکام می‌ماند (با افزایش رنج) تنبیه اش می‌کرد.
یانگ، که در حال حاضر معلم مدیتیشن است، بیشتر با عنوان شینزن یانگ شناخته می‌شود، این عنوانی است که راهب بزرگ مونت کویا به او اعطا کرده است.
یانگ، پس از گوشه‌نشینی، دریافت که قدرت تمرکزش دگرگون شده است. متمرکزماندن بر زمانِ حال، درعین‌حال که تحمل رنج آیینِ آب یخ را برایش آسان‌تر کرده بود، باعث شده بود کارهایی که چندان هم ناخوشایند نبودند، به‌شکل مثبتی، توجهش را جلب کنند، مثل کارهای روزمره که احتمالاً پیش از آن نه مایۀ عذاب، که مایۀ خستگی یا کلافگی‌اش بودند.
هرچه بیشتر می‌توانست توجهش را بر تجربۀ هر کار معطوف کند، بیشتر آشکار می‌شد که مشکل واقعی از خودِ آن فعالیت نیست، بلکه از مقاومت درونی او برای تجربۀ آن فعالیت است. وقتی دیگر تلاش نکرد که آن احساسات را از ذهنش دور کند و در عوض به آن‌ها گوش سپرد، اثری از عذاب در آن‌ها باقی نماند.
آزمون سخت یانگ نکتۀ مهمی را دربارۀ اتفاقی آشکار می‌کند که وقتی تسلیم حواس‌پرتی می‌شویم در جریان است و آن نکته این است که آنچه ما را به حواس‌پرتی ترغیب می‌کند میل ما به تلاش برای گریز از بخش دردناک تجربه‌مان از زمان حال است.
همین کهن‌الگوی ""از کار و زندگی افتادن توسط رسانه‌های اجتماعی"" را در نظر بگیرید، معمولاً این‌جور نیست که، همین‌طور که سر جایتان نشسته‌اید و با جدیت روی کارتان تمرکز کرده‌اید، توجهتان ناگهان، برخلاف ارادۀ شما، به سویی کشیده شود.
درحقیقت، این شمایید که مشتاقانه منتظرید، با کوچک‌ترین بهانه‌ای، دست از کاری که انجام می‌دهید بکشید تا از حس نامطلوبِ انجام‌دادنش فرار کنید، پس یواشکی می‌خزید به داخل لشکرکشی‌های توییتری یا سایت‌های شایعات سلبریتی‌ها، آن هم نه با بی‌میلی، که با حس فراغت.
گِرِگ کِرِچ، نویسندۀ آمریکایی، تجربۀ خودش از این میل شدید را این‌گونه توصیف می‌کند: «یکی از درس‌های حیرت‌انگیزی که آموخته‌ام این است که بیشتر اوقات، حوصلۀ بیشتر کارهایی را که انجام‌دادنشان لازم است ندارم. حرفم فقط تمیزکردن لگن دستشویی یا پرکردن اظهارنامۀ مالیاتی نیست. اشاره‌ام به آن کارهایی است که صادقانه آرزو دارم به انجام برسانم».
خوب است در اینجا مکثی کنیم تا ببینیم این نکته تا چه حد عجیب است. دقیقاً چرا موقع تمرکز بر امور مهم -نقشه‌هایی که به خیالمان برای زندگی‌مان داریم- این‌قدر معذب می‌شویم که ترجیح می‌دهیم به حواس‌پرتی پناه ببریم، آن هم حواس‌پرتی‌هایی که، بنا به تعریف، چیزهایی‌اند که نمی‌خواهیم در زندگی‌ به آن‌ها بپردازیم؟ به‌این‌ترتیب، ناگهان چیزهایی که مصمم به انجام شان بودیم، به‌طرز عجیبی، آن‌قدر خسته‌کننده می‌شوند که دیگر حتی یک لحظه هم نمی‌توانیم تحمل شان کنیم.
راه‌حل این معما، هرچند ممکن است غم‌انگیز به نظر برسد، این است که ما، هروقت تسلیم حواس‌پرتی می‌شویم، در تلاشیم از مواجهۀ دردناک با فانی‌بودنِ خودمان اجتناب کنیم، یعنی از تنگنایی که بشر به‌خاطر داشتن زمان محدود و (به‌طور ویژه‌تر درمورد حواس‌پرتی) کنترل محدود بر این زمان با آن روبه‌روست. وقتی می‌کوشید روی چیزی تمرکز کنید که مهم تلقی‌اش می‌کنید، ناچارید با محدودیت‌هایتان رودررو شوید، تجربه‌ای که دقیقاً وقتی ناراحت‌کننده‌ می‌شود که کاری که در دست دارید بسیار برایتان ارزشمند باشد.
به همین علت هم هست که خستگی می‌تواند، تا این حد، غیرمنتظره و به این شدت، برایمان ناخوشایند باشد: وقتی مشغول کاری هستیم که به آن علاقه‌ای نداریم، این احساس را به خستگی تعبیر می‌کنیم ولی خستگی، درحقیقت، واکنش شدید ماست وقتی با کنترل محدودمان مواجه می‌شویم و داشتن کنترل محدود برایمان تجربه‌ای آزارنده است.
خستگی می‌تواند در موقعیت‌های بسیار متفاوتی بروز کند: وقتی روی پروژۀ بزرگی کار می‌کنید؛ وقتی بعدازظهر یکشنبه (روز تعطیل آخر هفته) نمی‌دانید چه کار کنید؛ یا وقتی شغل تان این است که از بچه‌ای دوساله، پنج ساعت بی‌وقفه، نگهداری کنید.
اما همۀ این موقعیت‌ها ویژگی مشترکی دارند: همه‌شان وادارتان می‌کنند با فانی‌بودن خودتان مواجه شوید. شما ناچارید با روند واقع‌شدن تجربه‌ای که در این لحظه از سر می‌گذرانید رودررو شوید، ناچارید تسلیم این واقعیت شوید که همین است که هست و کاری نمی‌شود کرد.
جای شگفتی نیست که ما در فضای آنلاین به‌دنبال حواس‌پرتی می‌گردیم، فضایی که انگار هیچ حد و حدودی ندارد، جایی که، در یک چشم‌به‌هم‌زدن، می‌توانید خود را با رویدادهایی که در قاره‌ای آن سوتر در حال وقوع است همگام کنید، خودتان را هر جور دوست دارید معرفی کنید، و تا ابد در صفحات خبری بی‌انتها بالا و پایین بروید، و همان‌طور که جیمز داستربرگِ منتقد می‌گوید «در قلمرویی که مکان در آن معنایی ندارد و زمان در زمانِ حالِ بی‌پایان امتداد یافته است» به این‌سو و آن‌سو کشانده شوید.
به‌این‌ترتیب، راحت‌‌تر می‌توان فهمید که چرا راهکارهایی که عموماً برای غلبه بر حواس‌پرتی توصیه می‌شوند به‌ندرت مؤثرند یا دست‌کم، تأثیر درازمدتی ندارند، راهکارهایی مثل ترک اعتیاد به فناوری، تعیین مقررات شخصی برای زمان مناسبِ بررسی پیام‌های دریافتی، و غیره. این راهکارها چیزهایی را که برای فرونشاندن میل شدیدتان به حواس‌پرتی از آن‌ها استفاده می‌کنید از دسترس شما دور نگه می‌دارند، اما فکری برای خودِ آن میل نمی‌کنند.
حتی اگر از فیس‌بوک دست بکشید یا جلوی خودتان را بگیرید تا در ساعات کاری به رسانه‌های اجتماعی سر نزنید، یا خودتان را به کلبه‌ای در کوهستان تبعید کنید، باز هم احتمالاً تمرکز بر کارهای مهم را ناخوشایند و دست‌وپاگیر می‌دانید، بنابراین، بالاخره راهی پیدا می‌کنید تا با پرت‌کردن حواستان خود را از این رنج برهانید، مثلاً خیال‌پردازی می‌کنید، بیجا چرت می‌زنید، مجدداً فهرست برنامه‌ها را تنظیم می‌کنید یا دکور میز کارتان را تغییر می‌دهید، که راهکار موردپسند شیفتگان بهره‌وری هستند.
نکتۀ غالب این است که چیزهایی که ما حواس‌پرتی تعبیرشان می‌کنیم علت اول و آخر حواس‌پرتی ما نیستند. آن‌ها فقط مکان‌هایی هستند که ما به آن‌ها پناه می‌بریم تا عذابی را که از رویارویی با محدودیت دچارش می‌شویم تسکین دهیم. اگر برایتان سخت است روی مکالمه با همسرتان تمرکز کنید، دلیلش این نیست که موقع شام گوشی‌تان را مخفیانه و زیر میز چک می‌کنید. برعکس، شما «موقع شام گوشی‌تان را مخفیانه و زیر میز چک می‌کنید» چون تمرکز روی مکالمه برایتان سخت است، چون گوش‌دادن صبر و زحمت و روحیۀ پذیرا می‌طلبد، چون چیزی که می‌شنوید ممکن است ناراحتتان کند.
حتی اگر تلفن همراهتان را دور از دسترسِ خود بگذارید هم نباید تعجب کنید از اینکه متوجه شوید دارید دنبال راه دیگری برای اجتناب از توجه‌کردن می‌گردید. این راه جایگزین، در هنگام مکالمه، معمولاً به این شکل است که در ذهنتان تمرین می‌کنید که به‌محض خارج‌شدن آخرین اصوات از دهان طرف مقابل چه می‌خواهید بگویید.
ای کاش می‌توانستم در این مقطع بگویم چطور می‌توان این میل شدید به حواس‌پرتی را ریشه‌کن کرد و بگویم وقتی تصمیم می‌گیریم، برای مدت معینی، توجه مان را بر چیزی یا کاری معطوف کنیم که برایمان ارزشمند است یا به‌راحتی نمی‌توانیم از انجامش سر باز بزنیم، چه راهی وجود دارد تا بتوانیم حس ناخوشایند آن را کاهش دهیم. اما حقیقتش این است که فکر نمی‌کنم اصلاً راهی وجود داشته باشد.
البته که ترفندهای کوچکی وجود دارند که بتوانند کمک کنند. برای مثال، می‌توانید دستگاه‌های دیجیتال خودتان را، تا جایی که ممکن است، از جذابیت بیندازید -اول اپلیکیشن‌های رسانه‌های اجتماعی، و حتی اگر جرئتش را دارید، برنامۀ ایمیل را پاک کنید و در گام بعدی، صفحه را از حالت رنگی به حالت سیاه‌سفید درآورید.
همچنین پیشنهاد می‌کنم، تا حد ممکن، دستگاه‌هایی را انتخاب کنید که، مانند کتابخوان کیندل، تک‌منظوره باشند و انجام هر کاری غیر از مطالعه با آن‌ها خسته‌کننده و دشوار باشد.
اگر پخش‌کردن موسیقی یا سرزدن به رسانه‌های اجتماعی تنها به یک کلیک یا کشیدن انگشت روی صفحۀ نمایش نیاز داشته باشد، معلوم است که با اولین جرقۀ خستگی یا بروز مشکل در فعالیتی که سعی دارید رویش تمرکز کنید، نمی‌توانید در برابرشان مقاومت کنید.
اما کارآمدترین راه برای کاستن از قدرت حواس‌پرتی این است که دیگر انتظار نداشته باشیم اوضاع جور دیگری باشد، یعنی قبول کنیم که وقتی خودمان را متعهد می‌کنیم که کارهای پرزحمت و ارزشمندی را انجام دهیم و آن‌ها مجبورمان می‌کنند با اختیار محدودمان بر چگونه پیش‌رفتنِ زندگی‌مان روبه‌رو شویم، این حس ناخوشایند به‌هرحال به سراغمان خواهد آمد.
با همۀ این‌ها، به نظر می‌رسد همین که بپذیریم راه‌حلی وجود ندارد خودش یک راه‌حل است. در نهایت، کشف یانگ در کوهستان این بود که رنجَش فقط زمانی فروکش می‌کند که به حقیقت موقعیتی که در آن قرار گرفته تن دهد، یعنی همان وقتی که به خودش اجازه داد قطرات یخِ آب را تمام و کمال حس کند. قدرت تمرکز من شاید به پای قدرت تمرکز یانگ نرسد، اما همان استدلال‌ها درمورد من هم صادق است. اگر بخواهیم در پروژه‌ای دشوار یا در بعدازظهرِ ملال‌انگیز روز جمعه جذابیت مسالمت‌آمیزی پیدا کنیم، راهش این نیست که به‌دنبال احساس مسالمت یا مجذوب‌شدن باشیم، بلکه باید اذعان کنیم که عذاب، ناگزیر است و به‌جای جبهه‌گرفتن در برابر واقعیت وضعیت خود، توجه بیشتری به آن معطوف کنیم.
عده‌ای از بوداییان ذن بر این باورند که کل رنج بشری را می‌توان در همین تلاش خلاصه کرد، همین تلاشی که بشر می‌کند تا به نحوۀ وقوع اتفاقات توجه کامل نداشته باشد، چراکه ما آرزو می‌کنیم کاش اتفاقات جور دیگر می‌افتادند («نباید این جوری می‌شد!») یا چون آرزو می‌کنیم کاش اختیار بیشتری بر فرایند امور داشتیم. وقتی می‌فهمیم دربارۀ انسانِ محدود حقایقی هست که هرگز از آن‌ها رهایی نداریم، به نوعی از رهاییِ واقع‌بینانه‌ می‌رسیم. ما قدرت تحمیل روند وقایع را نداریم و وقتی محدودیت‌های واقعیت را بپذیریم، پاداش متناقضی نصیبمان می‌شود، اینکه دیگر حس نمی‌کنیم محدودمان می‌کنند.                           ",https://www.asriran.com/003UPY
831402,۱۴۰۱/۰۱/۰۲,اقتصادی,گردشی در خط تولید گودزیلای ژاپنی! (+فیلم و عکس),تعهد به کاهش اثرات زیست محیطی تولید خودرو نیز مورد توجه شرکت نیسان بوده و با کاهش انرژی مصرفی مورد نیاز برای تولید و نوآوری در فرآیند رنگ آمیزی، میزان انتشار دی اکسید کربن کارخانه توچیگی را کاهش داده است.,"عصر ایران – نیسان جی‌تی-آر بیش از یک دهه است که به عنوان یکی از سریع‌ترین خودروهای اسپرت جهان مطرح بوده و طرفداران خاص خود را دارد. نیسان از این مدل که جانشین اسکای‌لاین جی‌تی-آر محسوب می شود، در سال 2007 و طی نمایشگاه خودرو توکیو رونمایی کرد.
  

    کد ویدیو  دانلود    فیلم اصلی          
نیسان جی‌تی-آر که با نام مستعار ""گودزیلا"" شناخته می شود در سال 2007 روانه بازار ژاپن شد، در سال 2008 به عنوان مدل 2009 در بازار آمریکا عرضه شد و تا به امروز تولید آن بدون این که بازطراحی کامل را تجربه کند، ادامه داشته است. البته، نیسان با برخی بروزرسانی ها و فیس لیفت ها برای حفظ جایگاه خودرو جی‌تی-آر در بازار تلاش کرده است.  
خودرو جی‌تی-آر در کارخانه توچیگی نیسان تولید می شود. کارخانه توچیگی عنوان بزرگ‌ترین کارخانه نیسان در ژاپن از نظر مساحت زمین را به خود اختصاص داده است. این کارخانه در فاصله حدود 100 کیلومتری شمال شهر توکیو قرار دارد.
کارخانه توچیگی در سال 1968 افتتاح شد و امروز بیشتر در زمینه تولید محصولات اسپرت، لوکس و الکتریکی شرکت نیسان به ویژه مدل نمادین جی‌تی-آر فعالیت می کند. کارخانه توچیگی یکی از پیشرفته‌ترین کارخانه های نیسان نیز محسوب می شود که ربات ها و هوش مصنوعی حضور پررنگی در آن دارند. همچنین، نیروی کار کارخانه از ماهرترین افراد تشکیل شده که به نام ""تاکومی"" شناخته می شوند.
همزیستی متوازن بین فناوری های پیشرفته و استادکاری کارگران، کارخانه توچیگی نیسان را به محلی نه تنها برای تولید مدل های لوکس، بلکه برای ساخت خودروهای اسپرت شرکت تبدیل کرده است.
تعهد به کاهش اثرات زیست محیطی تولید خودرو نیز مورد توجه شرکت نیسان بوده و با کاهش انرژی مصرفی مورد نیاز برای تولید و نوآوری در فرآیند رنگ آمیزی، میزان انتشار دی اکسید کربن کارخانه توچیگی را کاهش داده است.
همچنین، طرح ابتکاری کارخانه هوشمند نیسان در کارخانه توچیگی اجرایی شده است. این طرح ابتکاری منحصر به فرد از تولید خودروهای نسل آینده شرکت با استفاده از فناوری های نوآورانه پشتیبانی می کند، به تحقق هدف عدم انتشار کربن نیسان تا سال 2050 و فراهم کردن محیطی که کارگران می توانند با راحتی بیشتر به تولید محصولاتی با کیفیت بالا بپردازند، کمک می کند.
                                                                                                                                      ",https://www.asriran.com/003UHi
831861,۱۴۰۱/۰۱/۰۱,سیاسی,نوروز؛ خاری در چشم طالبان,مخالفت طالبان با نوروز، دلیل روشنی دارد. آنان نمی‌خواهند افغانستان به حوزۀ تمدنی ایران بزرگ فرهنگی تعلق داشته باشد.,"عصر ایران؛ مهرداد خدیر- طالبان، تعطیلات هفتۀ اول فروردین در افغانستان را لغو و کارمندان و دانشجویان را ملزم کرده سر کار و درس خود حاضر شوند. (اینجا)   به گفتۀ یک مقام طالبان، این تعطیلی مطابق قوانین اسلامی نیست اما شهروندان مجازند جشن های خصوصی را برگزار کنند.
   مخالفت طالبان با نوروز، دلیل روشنی دارد. آنان نمی‌خواهند افغانستان به حوزۀ تمدنی ایران بزرگ فرهنگی تعلق داشته باشد و این در حالی است که کمی آن سوتر در دوشنبه پایتخت تاجیکستان گسترده‌ترین جشن ها در حال برگزاری است.  مخالفت و خصومت طالبان با نوروز در عین حال نشان می‌دهد ایستادگی ایرانیان برای حفظ نوروز تا چه حد ارزش‌مند و سترگ بوده زیرا در ایران هم پاره‌ای قرائت‌های بنیادگرایانه با نوروز به مثابۀ جشنی ملی کنار نمی‌آمده‌اند.  ایرانیان به تبدیل هفت شین (شامل شراب و شربت وشهد) به هفت سین (با هفت رُستنی) رضایت دادند (در افغانستان، هفت میوه)، قرآن را بر سر سفره نهادند و با دعای آغاز سال (که مشخص نیست از کیست) کوشیدند نوروز را از جشنی زردشتی و متعلق به پیش از اسلام خارج و «فرادینی» کنند.  اگرچه روحانیون سنتی با شروع نوروز (چهارشنبه سوری) و پایان آن ( سیزده به در) کنار نیامدند اما از دو نماد چهارشنبه سوری (آتش‌افروز و حاجی فیروز) اولی حذف شد و تنها حاجی فیروز باقی ماند تا با سوگ سیاوش نسبتی داشته باشد و«درِ» سیزده به در هم به «دشت» تعبیر شد تا آن را خرافی نپندارند.  در ایران بعد انقلاب 57 هم کسانی می‌خواستند نوروز را حذف کنند اما دست بالا را نداشتند مضافا به این که مناسبات اقتصادی عید و شروع سال جدید با آن و گرایش های ملی مقامات صدر انقلاب چنین مجالی نداد. با این حال در سال‌های بعد از تعبیر «عید نوروز» در تریبون های رسمی کمتر استفاده می شد و صدا و سیما تنها فرا رسیدن بهار را تبریک می‌گفت.
  در نوروز 1358 با این که گویندۀ تلویزیون خانم بی‌حجاب و البته پوشیده‌تر از قبل و بدون آرایش غلیظ بود که مردم را به مشاهدۀ پیام نوروزی امام خمینی، آیت‌الله شریعتمداری و نخست وزیر دعوت کرد و هیچ نشانی از بنیادگرایی ضد نوروز مشهود نبود با این حال مهندس مهدی بازرگان نخست وزیر دولت موقت این خطر را احساس و در مراسم نوروز 1358 در ورشگاه آزادی با حضور انبوه جمعیت تأکید کرد لباس نو خود را پوشیده چون عید باستانی است و بارها از نوروز گفت. هنگامی که جمعیت صلوات فرستاد به صراحت گفت: «عید است، کف بزنید. هر وقت آقای طالقانی آمد صلوات بفرستید».  چون قرار بود آیت‌الله طالقانی هم بیاید و البته به خاطر حل و فصل درگیری‌های قومی از تهران خارج شده بود.  نوروز 59 اما مرحوم محمد علی رجایی به عنوان کفیل وزارت آموزش و پرورش اعلام کرد تعطیلات رسمی نوروز 4 روز است و در تقویم 4روز تعطیل است و مدارس هم باید مانند ادارات روز پنجم گشوده شود. این البته مخالفت با نوروز نبود. تلاش برای انطباق تعطیلات با همان چهار روز رسمی بود.
  چرا که عملا عید به خاطر تعطیلی مدارس، در ایران 13 روزه شده بود و جمهوری اسلامی نه تنها تعطیلی 13 فروردین یا سیزده به در را حذف نکرد بلکه با تعطیلی 12 فروردین به عنوان روز جمهوری اسلامی در روز قبل از آن ناخواسته محکم‌تر هم شد.  در نوروز 59 اما نیمی از دانش‌آموزان به مدرسه نرفتند و نیم دیگر هم که به مدرسه می‌رفتند سر کلاس درس حاضر نمی‌شدند و در حیاط مدارس علیه تصمیم کاهش تعطیلات شعار می‌دادند.  همین مخالفت سبب شد که پس از آن نه تنها هیچ وزیر آموزش و پرورشی به فکر کاهش تعطیلات نیفتد که عملا تعطیلات جاهای دیگر هم 13 روزه شد و در بعضی سال ها به 18 روز هم کشید که البته خسارات و موارد منفی بر این تعطیلات طولانی مترتب است.   باری، غرض آن است که گفته شود طالبان یک فرصت استثنایی در اختیار افغان‌ها قرار داده تا با پای بندی به نوروز در خانه و نرفتن به مدرسه و محل کار با این حکومت ارتجاعی و ضد تمدن ایرانی که می‌کوشد با تحمیل امارت اسلامی به جای جمهوری و حذف نوروز، افغانستان را به پشتونستانِ طالبان تبدیل کند مخالفت کنند.  اشارات ایران به این معنی نیست که مقامات رسمی و ارشد کشور بعد انقلاب با نوروز مخالف بوده‌اند بلکه باید گفت با شمار تعطیلات آن و برخی نمادها مخالفت کرده‌اند وگرنه از همان نوروز 58 عالی‌ترین مقامات همه ساله نوروز را تبریک گفته‌اند و مشخصاً شخص آیت‌الله خامنه‌ای چه در مقام رییس جمهوری از نوروز 1361 تا 1368 و چه در مقام رهبری عالی جمهوری اسلامی از نوروز 1369 تا امروز همواره تعبیر ""عید نوروز"" را به کار برده‌اند.
  در دهۀ فجر سال 1367 هم وقتی سالگرد پیروزی انقلاب و 22 بهمن را عید دانستند ویژگی‌های عید ایرانی (نوروز)، اعیاد اسلامی (قربان و فطر) و عید خاص شیعی (غدیر) را در آن متبلور و متجسم خواندند.  رییسان جمهوری هم در این سال‌ها همواره در کنار نمادهای نوروزی پیام فرستاده و تبریک گفته‌اند و در سال 97 و در پیام نوروزی حسن روحانی شاهد سفرۀ هفت‌سین هم بودیم. پیش و پس از آن هم در فضای سبز می نشست. احمدی‌نژاد که اواخر رسماً ملی‌گرا شده بود. نسبت خاتمی با فرهنگ هم روشن است و هاشمی رفسنجانی نیز در تعطیلات نوروز غالبا به کیش می‌رفت و بعدتر تلاش شد با کاروان راهیان نور فضای دوران جنگ را در نوروز حاکم کنند.  در آن سال‌ها چهره‌هایی چون شیخ ابوالقاسم خزعلی البته بسیار تلاش کردند عید غدیر را جانشین نوروز کنند غافل از آن که جنبه‌های اقتصادی نوروز و شروع سال جدید با نوروز و تعطیلات مستمر و سفر و دید و بازدید ویژگی‌های اختصاصی آن است و هیچ عید دیگری جای آن را به لحاظ تنوع آیینی نمی‌گیرد و مهم‌تر این که ایرانیان که خود علاقه‌مندترین مسلمانان‌اند به نماد عید غدیر و تعارضی احساس نمی‌کنند و دیدیم چگونه با با تقارن عاشورا با نوروز در 20 سال قبل مواجه شدند.  در سال‌های اخیر حتی اعراب ایران که برخی رسوم ما در نوروز (‌لباس نو، دید و بازدید و عیدی دادن) را در عید فطر به جا می‌آورند نیز به نوروز متمایل یا علاقه مندتر شده‌اند و پیام نوروزی ابراهیم رییسی از مسجد جامع خرمشهر از این منظر حایز اهمیت بود هر چند بیشتر بر نبودِ سفرۀ هفت سین تأکید شده اگرچه سبزه بود و مهم‌ترین نماد نوروز همین سبزه است تا جایی که در تاجیکستان سبزه‌ها را به صورت کاج کریسمس در 7 طبقه می‌چینند.   مخالفت طالبان با نوروز اما شروعی بر مبارزه با نشانه‌های تمدن ایرانی است و به زودی سراغ زبان فارسی هم خواهند رفت کما این که در بلخ واژۀ «دانشگاه» را از سر در دانشگاه برداشتند و به جای آن «پوهنتون» گذاشتند.  جای نوروز اما چه دارند بگذارند؟! هیچ. پس نوروز می‌ماند و افغان ها می‌توانند با نرفتن بر سر کار و مدرسه مخالفت خود را با غارنشینانی که پس از 20 سال به قدرت بازگشتند اعلام کنند و از این حیث باید سپاس‌گزار آنان باشند چون یک فرصت استثنایی برای ابراز تنفر از طالبان و اعلام تعلق به هویت تمدنی نوروزستان یافته‌اند.  از طالبان نمی‌توان انتظار داشت نوروز را به رسمیت بشناسند چون این جماعت ضد زن و ضد شادی، نوروز را که با زن و شادی و طبیعت پیوند دارد برنمی‌تابد اما از مردم افغانستان می‌توان انتظار داشت نوروز را بیش از هر سال گرامی دارند و این بهترنی نوع مقاومت مدنی است. چاره ای نیست. خود خواسته اند نوروز با نماد گل و سبزه، خاری شود در چشم‌شان!  داستان اما تنها نوروز نیست. طالبان درصدد جدا کردن افغانستان از ایران و تاجیکستان است و سراغ زبان فارسی و  شناسه‌های دیگر هویت فرهنگی هم خواهند رفت.                           ",https://www.asriran.com/003UP7
831887,۱۴۰۱/۰۱/۰۱,فرهنگی/هنری,یک سرگرمی ناب دیگر از دنیای «ماروِل»,جز ۲۷ فیلم، پنج شش مجموعۀ تلویزیونی کوتاه را هم در بر می‌گیرد و سرگرمی خوبی است به ویژه اگر دوست ندارید ارتباط تان با جهان فرزندان یا نسل بعدی قطع  شود!,"عصر ایران؛ خشایار پارسا- ماروِل با فیلم تازه‌اش «مرد عنکبوتی؛ راهی به خانه نیست-Spider-Man: No Way Home 2021)   یک نقطۀ عطف دیگر در پروندۀ کارهایش به ثبت رساند (مارول استودیوز، استودیوی سازندۀ فیلم‌هایی است که دنیای سینمایی مارول را شکل می‌دهند؛ دنیایی از اَبَر قهرمان‌هایی تازه - به نسبت ابرقهرمان‌های قدیمی همچون سوپرمن و بتمن که در انحصار شرکت فیلم‌سازی دی‌سی هستند - که بر پایه شخصیت‌های کتاب‌های تصویری یا کمیک‌های «مارول کامیکس» ساخته می‌شوند).
  فیلمِ ابرقهرمانی یادشده چهارمین فیلم از فاز چهارم و بیست‌وهفتمین فیلم در دنیای سینمایی مارول و دنبالۀ فیلم‌های «مرد عنکبوتی؛ بازگشت به خانه» (۲۰۱۷) و «مرد عنکبوتی؛ دور از خانه» (۲۰۱۹) است که در آنها تام هالند نقش مرد عنکبوتی را ایفا می‌کند.
  جهانِ مارولی و پیچیدگی شخصیت‌ها و داستان‌هایش به نظر من نوکِ داستان‌گویی در تمدن مدرن به‌شمار می‌رود و فراموش نکنیم هنر مدرن، به خلاف اقتصاد و به‌ویژه‌ سیاست آن، دستاوردهای مفیدی برای بشر داشته و می‌بایست برای حضور خودمان در این جرگه به آنها توجه داشته باشیم.
   پیش از این مارول چندین نوآوری انجام داده بود که برخی از آنها، به صورتی ابتدایی‌تر، تنها در تمدن ایرانی رخ داده بود که در دوران خودش، و حتا تا پیش از برآمدن تمدن مدرن، پیچیده‌ترین تمدن و برآمده از غنی‌ترین تاریخ بود.
    نخست گرد هم آوردن قهرمانان در داستان‌هایی یگانه و سپس زاده شدن داستان‌های کناری از شخصیت‌های فرعی، چیزی که امروزه برای فیلم‌ها و سریال‌هایی که با استقبال روبه‌رو شوند، به گونۀ پیش‌درآمد یا اسپین‌آف، تبدیل به یک رویه شده است و ما مثلا در مورد شخصیت معروف داستانی‌مان، رستم، همین وضعیت را داشتیم که نویسندگان مختلف داستان‌های دیگری را حول شخصیت‌های پیرامونی داستانِ اصلیِ او، مثلا دختر یا پسرش، به رشتۀ تحریر درمی‌آورند.    اما مهم‌تر از همه این که خط داستانی مارول دیگر به عقب برنمی‌گردد و مثلا بر خلاف داستان‌های ابرقهرمانی پیشین که ما در دوره‌های زمانی مختلف نسخه‌هایی متعدد از بتمن را داشتیم که هر کارگردانی از نگاه خود همان داستان‌های پایه را تکرار می‌کرد اینک در داستان‌های جدید مارول ارجاع به رویدادهای قبلی را می‌بینیم و با وجودی که قهرمانان گاه در داستان‌هایی جدا می‌شوند و باز خط داستانی خودشان را دارند اما پیوندشان با داستانِ کلانِ کلی قطع نمی‌شود و مثلا رویداد «جنگ ابدیت»، انگار که واقعا رخ داده باشد، جزئی از پس‌زمینۀ فیلم‌ها و سریال‌های جدید شده است.
   سرانجام آن‌که ابرقهرمانان مارولی می‌کوشند با شخصیت‌های منفی داستان سخن بگویند و صدالبته استدلال‌های آن شخصیت‌ها هم به نسبت گذشته قابل دفاع و منطقی‌تر شده است؛ چیزی که جرقه‌اش را در قسمت‌های آخر انتقام‌جویان دیدیم، و نیز در زن شگفت‌انگیز ۱۹۸۴ (۲۰۲۰)، که البته از آنِ دی‌سی است و در آن قهرمان یک گام پیش نهاده و سبب تغییر شخصیت منفی شده بود؛ و اکنون نیز صورت کامل‌ترش را در مرد عنکبوتی تازه شاهد هستیم. این، یکی از کاستی های بزرگ قهرمانان جهان مدرن بود که توان گفت‌وگو با دیگری را نداشتند - و حتا فراتر از آن همیشه برایم سوال بود که اگر بیگانه‌ای، اژدهایی، روحی یا هر چیز فراطبیعی که توان گفت‌وگو دارد چرا نکوشیم با او گفت‌وگو کنیم که احتمالا به ضعف استدلالی و خردمندی بازمی‌گردد، چیزی که قهرمانان قدرتمند جهان مدرن، احتمالا به پیروی از شخصیت‌های سیاسی‌شان!، فاقد آن بودند. این موضوع، به ویژه در این فیلم، گویای آن دیدگاه کهن ایرانی است که افراد خودشان مقصر نیستند و آن اندیشه‌ی بدشان است که می‌بایست هدف قرار بگیرد، همچنان که بزرگان و عارفان ما هیچ‌گاه از خداوند خواهان مرگ کسی نبودند، بلکه می‌خواستند تا او به راه راست هدایت شود.
   در فیلم اخیر، جدا از تکمیل موردهای گفته‌شده، به ویژه نکتۀ آخر که به یک نقطه‌عطف می‌رسد، نوآوری دیگری که به روال داستان افزوده شده است آورده شدن مردان عنکبوتیِ پیشین به داستان - با ترفند آن که از جهان خودشان آورده شده‌اند - بود که برای دوست‌داران‌شان لذت‌بخش است؛ برای نمونه، خودم توبی مگوایر را، به خاطر چهره‌ی جذاب کودکانه‌اش و داستان قوی‌تر فیلم‌هایش، در این نقش بسیار بیشتر از دو هنرپیشه‌ی بعدی می‌پسندیدم.
   برای آنهایی که پیش از این پی‌گیرِ این مجموعه داستان‌ها نبودند پیشنهاد می‌کنم در این روزهای شادِ تعطیل و برای ارتباط گرفتن با شخصیتِ قهرمانان همۀ فیلم‌های مارولی را از آغاز بنگرند که جز ۲۷ فیلم، پنج شش مجموعۀ تلویزیونی کوتاه را هم در بر می‌گیرد؛ سرگرمی خوبی است به ویژه اگر قصد دارید ارتباط تان با جهان فرزندان یا نسل بعدی قطع نشود!   گفتنی است، فیلم‌ها از برگردان‌ها و دوبله‌های خوبی هم برخوردار ند که به لطف شبکه‌های پخش فیلم به سرعت هم صورت می‌گیرد! مثلا همین فیلم آخر که نسخۀ ویدیویی‌اش به تازگی منتشر شده از قبل‌تر، از هنگام پخش سینمایی، دوبله شده بود و این به نظرم تنها موردی است که ما از جنگ سردمان با آمریکا سود برده‌ایم و فیلم‌های تازه به سرعت و با کیفیت بالا و دوبله‌شده، و اگر بخواهیم بدون سانسور، در دسترس‌مان هستند در حالی وگرنه با این وضعیت اقتصادی کنونی خرید هر فیلم چند صد هزار تومان برایمان هزینه در بر داشت!    فیلم «مرد عنکبوتی راهی به خانه نیست»، هم‌چون دیگر فیلم‌های این سبک و از آنجا که مخاطب شان نوجوانان هستند و خانوادگی به شمار می‌روند، صحنه‌های غیرعُرفی برای ما ندارند و نسخه‌های سانسورنشده‌شان را هم می‌توان با خیال راحت از نظر گذراند.                           ",https://www.asriran.com/003UPX
831886,۱۴۰۱/۰۱/۰۱,فرهنگی/هنری,درگذشت بازیگر و عروسک‌گردان سینما و تئاتر به علت کرونا,شریعتی عروسک‌گردانی آثاری بسیاری از جمله خواب خورشید (اکرم صانعی ۱۳۸۰) هیچ نیود (زهره بهروزی نیا ۱۳۸۳) آخرین گل (زهره بهروزی نیا ۱۳۹۰) پری کوچولوی دریایی (مریم تیموری ۱۳۹۱) در کارنامه داشته است.,"مهرنوش شریعتی بازیگر و عروسک‌گردان سینما و تئاتر که به دلیل ابتلا به کرونا در کما بود درگذشت.


به گزارش ایرنا، مهرنوش شریعتی تجربه بیست سال فعالیت حرفه‌ای در زمینه بازی‌دهندگی و صداپیشگی و کارگردانی نمایش عروسکی همچنین سابقه اجراهای عروسکی در فرانسه، یونان، تونس، ترکیه، صربستان، لهستان، بلغارستان را داشته است.
شریعتی عروسک‌گردانی آثاری بسیاری از جمله خواب خورشید (اکرم صانعی ۱۳۸۰) هیچ نیود (زهره بهروزی نیا ۱۳۸۳) آخرین گل (زهره بهروزی نیا ۱۳۹۰) پری کوچولوی دریایی (مریم تیموری ۱۳۹۱) در کارنامه داشته است.
کارگردانی نمایش سترون و عروسک گردانی فیلم سینمایی عروسکی گورداله و عمه غولی ( نادره ترکمانی ۱۳۹۱) از جمله فعالیت های این هنرمند تئاتر و سینما است.
مهرنوش شریعتی که به دلیل ابتلا به کرونا در کما بود متاسفانه امروز یکم فروردین ماه درگذشت.

                           ",https://www.asriran.com/003UPW
831885,۱۴۰۱/۰۱/۰۱,سیاست خارجی,دعوت مجدد رییسی از رییس جمهور تاجیکستان برای سفر به ایران,امیر عبداللهیان همچنین با ابلاغ سلام رییس جمهور کشورمان به رییس جمهور تاجیکستان، دعوت ابراهیم رئیسی برای سفر رئیس جمهور تاجیکستان به کشورمان را  تجدید کرد.,"حسین امیر عبداللهیان وزیر امور خارجه کشورمان امشب در گفتگوی تلفنی با «سراج الدین مهرالدین » وزیر امور خارجه جمهوری تاجیکستان در خصوص موضوعات مطروحه در نشست سازمان همکاری اسلامی در اسلام آباد به گفتگو و تبادل نظر پرداخت.

به گزارش ایسنا، وزیر امور خارجه کشورمان در ابتدای این گفتگوی تلفنی با  تبریک سال نو و آغاز قرن جدید خورشیدی ابراز امیدواری کرد سال و قرن جدید در فضایی به دور از زشتی ها و سرشار از زیبایی ها برای مردم جهان و کشورهای منطقه شکل گیرد.
امیر عبداللهیان همچنین با ابلاغ سلام رییس جمهور کشورمان به رییس جمهور تاجیکستان، دعوت ابراهیم رئیسی برای سفر رئیس جمهور تاجیکستان به کشورمان را  تجدید کرد.
 وزیر امور خارجه کشورمان با اشاره به برگزاری نشست وزرای امور خارجه سازمان همکاری اسلامی در پاکستان ابراز امیدواری کرد با تلاش کشورهای عضو، این سازمان محلی برای همدلی و همبستگی امت مسلمان باشد و از ورود به عرصه هایی که به وحدت و یکپارچگی این سازمان و امت اسلامی لطمه وارد می سازد،  پرهیز گردد.
سراج الدین مهرالدین وزیر امور خارجه جمهوری تاجیکستان نیز در این گفتگوی تلفنی که همزمان با حضور وی در اسلام آباد انجام شد، ضرورت حفظ وحدت در سازمان همکاری اسلامی را مورد تاکید قرار داد.
وزرای امور خارجه جمهوری اسلامی ایران و جمهوری تاجیکستان همچنین در این گفتگوی تلفنی در خصوص نشست آتی افغانستان که قرار است طی هفته آتی در چین برگزار شود به گفتگو و تبادل نظر پرداختند.
                           ",https://www.asriran.com/003UPV
831884,۱۴۰۱/۰۱/۰۱,حوادث,فارس/ اسیدپاشی به روی همسر ۱۷ ساله/ مجرم بازداشت شد,ماموران پس از انجام تحقیقات اولیه و همچنین استفاده از ابزار‌های نوین پلیسی موفق شدند متهم را در کمتر از ۲ ساعت شناسایی و دستگیر کنند,"صداوسیما: جوان ۲۵ ساله‌ای که روی همسرش اسید ریخته بود در کمتر از ۲ ساعت شناسایی و دستگیر شد.
 
سرهنگ رزمجویی فرمانده انتظامی جهرم گفت: در پی اعلام مرکز فوریت‌های پلیسی ۱۱۰ مبنی بر یک فقره اسید پاشی در یکی از روستا‌های این شهرستان، بلافاصله شناسایی و دستگیری عامل در دستور کار ماموران پلیس قرار گرفت.
 
وی افزود: ماموران انتظامی بخش کردیان در بررسی‌های اولیه مطلع شدند که فردی حدودا ۲۵ ساله به علت اختلاف خانوادگی پس از پاشیدن اسید بر روی اعضای بدن همسرش سریعا از محل متواری شده است.
 
سرهنگ رزمجویی با بیان اینکه ماموران پس از انجام تحقیقات اولیه و همچنین استفاده از ابزار‌های نوین پلیسی موفق شدند متهم را در کمتر از ۲ ساعت شناسایی و دستگیر کنند، گفت: این فرد، انگیزه خود را مشکلات خانوادگی با همسر ۱۷ ساله خود عنوان کرد.
 
فرمانده انتظامی جهرم گفت: متهم برای سیر مراحل قانونی روانه دادسرا شد.                           ",https://www.asriran.com/003UPU
831883,۱۴۰۱/۰۱/۰۱,بین الملل,تلگرام دو روز پس از مسدود شدن در برزیل، رفع فیلتر شد,«الکساندر د مورائس»، قاضی دادگاه عالی برزیل و یکی از مخالفین و رقبای رییس جمهوری فعلی این کشور به شمار می‌رود که حکم مسدودسازی تلگرام را صادر کرده بود؛ حکمی که تنها دو روز دوام آورد.,"دیجیاتو نوشت: چندی پیش یکی از قاضی‌های دادگاه عالی برزیل، دستور مسدودسازی اپلیکیشن پیام‌رسان تلگرام را توسط گوگل و اپل در این کشور صادر کرده بود. این حکم که در روز جمعه به صورت عمومی ابلاغ شد، به دلیل سرپیچی مدیران و ناظرین تلگرام از رعایت قوانین و جلوگیری از انتشار اطلاعات نادرست صادر شد. اما حالا این ممنوعیت برداشته شده است.
 
طبق بیانیه منتشر شده در وب سایت دادگاه عالی برزیل، با توجه به تغییرات صورت گرفته از جانب تلگرام برای اجرای دستورات دادگاه در جهت حذف حساب‌های کاربری منتشرکننده اطلاعات نادرست، ممنوعیت دسترسی به پیام‌رسان مذکور برداشته شده است. بیشتر تلاش‌های انجام شده از جانب تلگرام، برای حذف اطلاعات محرمانه منتشر شده توسط «ژائیر بولسونارو»، رییس جمهور برزیل و پست‌های حاوی داد‌ه‌های اشتباه از سوی یکی از حامیان او بوده است.
 
برچسب‌زنی پست‌های تلگرام در برزیل
 
تلگرام برای کسب اطمینان اعلام کرده که پست‌های حاوی اطلاعات غلط و ترویج اخبار جعلی را با برچسب‌های خاصی مشخص خواهد کرد. همچنین کارمندان این پیام‌رسان به شکل مداوم روی محتوای ۱۰۰ کانال محبوب در برزیل نظارت خواهند داشت.
 
البته در میان تمامی کانال‌های تلگرامی برزیل، کانال رییس جمهور این کشور با ۱.۱ میلیون دنبال‌کننده از اهمیت بسیار بالایی برخوردار است و یکی از اصلی‌ترین روش‌های ارتباطی وی با هواداران و دنبال‌کنندگان خود محسوب می‌شود.
 
او که در گذشته به انتشار اطلاعات نادرست متهم شده بود، اکنون به دلیل انتشار داده‌های محرمانه پلیس، به یکی از مظنونین تحقیقات قضایی تبدیل شده است.
 
«الکساندر د مورائس»، قاضی دادگاه عالی برزیل و یکی از مخالفین و رقبای رییس جمهوری فعلی این کشور به شمار می‌رود که حکم مسدودسازی تلگرام را صادر کرده بود؛ حکمی که تنها دو روز دوام آورد.
 
یکی از خواسته‌های اصلی وی، مسدود کردن حساب کاربری «الن دوس سانتوس» بوده است که به عنوان یکی از فعالین سیاسی برزیل و حامی پروپاقرص بولسونارو شناخته می‌شود.
 
تحقیقات قضایی در جهت شفاف‌سازی نقش سانتوس در انتشار اخبار جعلی و ارتباطات رییس جمهور و اطرفیان او هنوز در جریان است.                           ",https://www.asriran.com/003UPT
831882,۱۴۰۱/۰۱/۰۱,فناوری و IT,سازمان فضایی آمریکا چه برنامه‌هایی در سر دارد؟,ناسا تقریبا ۵۰۰ میلیون دلار برای توسعه هر ماموریت اعطا می‌کند. انتظار می‌رود که هر یک از این دو ماموریت در بازه زمانی ۲۰۲۸ تا ۲۰۳۰ پرتاب شوند.,"ناسا در سال ۲۰۲۲ نتیجه چندین ماموریت علمی مهم که پیشتر پرتاب کرده است را احتمالا خواهد دید. این سازمان فضایی نامی با اینکه تاکنون ماموریت‌های مهمی را به ماه و مریخ انجام داده اما بازهم عطش کاوش جهان را در سر می‌پروارند. ناسا در سال میلادی گذشته چندین ماموریت علمی مهم را انجام داد که ثمره این ماموریت‌ها طی ماه‌ها یا حتی سال‌های آینده مشخص خواهند شد.
 
به گزارش ایسنا، ناسا در سال ۲۰۲۱ کارهای مهمی انجام داد اما مهمترین ماموریتی که این سازمان با موفقیت انجام داد و با این کار گامی عظیم در جهت کاوش هستی برداشت، پرتاب تلسکوپ فضایی جیمزوب بود. ۲۵ دسامبر ۲۰۲۱ ناسا تلسکوپ فضایی ""جیمز وب"" را سوار بر موشک آریان ۵ به فضا پرتاب کرد تا نسل جدیدی از مطالعات فضایی را رقم بزند. حال باید دید دیگر برنامه‌های ناسا برای سال ۲۰۲۲ چگونه پیش خواهند رفت. در ادامه به معرفی ۱۰ برنامه که این سازمان یا آنها را در سال گذشته پرتاب کرده و یا قصد پرتاب آنها در سال میلادی جاری یا سال‌های آینده دارد، پرداخته‌ایم.
 
۱. تلسکوپ فضایی جیمزوب
 

 
تلسکوپ فضایی جیمزوب در روز چهارم دی ماه ۱۴۰۰(۲۵ دسامبر ۲۰۲۱  ) به فضا پرتاب شد تا کیهان را در نور فروسرخ کاوش کند و انسان را به نخستین سال‌های تشکیل جهان ببرد. این تلسکوپ پس از گذشت یک ماه به مقصد خود در نقطه لاگرانژ ۲ رسید. لاگرانژ ۲ مکانی ایده‌آل برای یک تلسکوپ مادون قرمز است.
 
در نقطه لاگرانژ ۲، خورشید و زمین همیشه در یک طرف فضا قرار دارند و بنابراین ""جیمز وب"" می‌تواند تجهیزات نوری و ابزار خود را همیشه پشت به خورشید و در سایه نگه دارد. این نقطه در مدار خورشید و در فاصله ۱.۵ میلیون کیلومتری از زمین قرار دارد. وب"" هنوز در حال آماده‌سازی تجهیزات خود است و انتظار می‌رود  این تلسکوپ ۱۰ میلیارد دلاری اولین تصاویر را در تابستان سال جاری میلادی ثبت و ارسال کند.
 
۲. ماموریت سایکی
 

 
ناسا قصد دارد در ماه اوت سال ۲۰۲۲ فضاپیمایی موسوم به ""سایکی""(Psyche) را برای کاوش سیارکی منحصربفرد به فضا بفرستد. فضاپیمای سایکی ناسا که قرار است در ماه اوت سال ۲۰۲۲ پرتاب شود و در سال ۲۰۲۶ به کمربند سیارک‌ها برسد، به دور دنیایی خواهد چرخید که به سختی از زمین قابل بررسی است و هرگز از آن بازدید نشده است. هدف ماموریت سایکی ناسا یک سیارک غنی از فلز به نام سایکی(Psyche) است که در کمربند اصلی بین سیاره مریخ و مشتری قرار دارد و یک دنیای ناشناخته در فضای بیرونی است.
 
از دید تلسکوپ‌های زمینی و فضایی، این سیارک به صورت یک لکه تیره به نظر می‌رسد. آنچه دانشمندان توانسته‌اند درباره آن از داده‌های رادار بیاموزند این است که شکل آن تا حدودی شبیه سیب‌زمینی است و در جهت محیط پیرامون می‌چرخد. به نظر می‌رسد سایکی دارای سطحی ناهموار و پهن(۱۷۳ مایل یا ۲۸۰ کیلومتر، در عریض‌ترین حالت) از بالا به پایین باشد که جرم آن در همه جا یکسان نیست.
 
برای مثال برخی از بخش‌های آن ممکن است جرم کمتری داشته باشند و برخی ممکن است فشرده‌تر و پرجرم‌تر باشند. بخش‌هایی از سایکی که جرم بیشتری دارند، گرانش بیشتری خواهند داشت و فشار قوی‌تری بر فضاپیما اعمال خواهند کرد. 
 
۳. ماموریت دارت
 

 
۲۴ نوامبر سال ۲۰۲۱ ماموریت ""دارت"" ناسا با هدف نجات زمین در برابر سیارک‌های خطرناک، سوار بر موشک فالکون ۹ شرکت اسپیس‌ایکس از پایگاه فضایی وندنبرگ در کالیفرنیا به فضا پرتاب شد. هدف فضاپیمای ""دارت"" برخورد با سیارک ""دیمورفوس""(Dimorphos) است. این سیارک کمی بزرگ‌تر از هرم بزرگ جیزه بوده و به دور سیارک بزرگ‌تری به نام ""دیدیموس""(Didymos) در گردش است. این دو سیارک تنها ۱.۲ کیلومتر از یکدیگر فاصله دارند.
 
فضاپیمای ""دارت"" ناسا در آزمایشگاه فیزیک کاربردی جان هاپکینز در مریلند مونتاژ و آزمایش شد و به گفته‌ی محققان این فضاپیما از درون به بیرون ساخته شده و ابتدا تجهیزات داخلی و سپس خارجی آن ساخته شده است. این برنامه به طور کلی ۳۳۰ میلیون دلار برای ناسا هزینه داشت که برای کاوشگری که مدار زمین را ترک می‌کند مبلغ زیادی نیست.
 
انتظار می‌رود ""دارت"" اواخر ماه سپتامبر تا اوایل ماه اکتبر سال ۲۰۲۲ به دیمورفوس برخورد کند. در آن زمان این سیارک در نزدیک‌ترین حالت خود به زمین و در فاصله‌ی ۱۱ میلیون کیلومتری قرار دارد. لازم به ذکر است که این سیارک‌ها تهدیدی برای زمین به شمار نمی‌روند و این ماموریت تنها یک آزمایش است و در حال حاضر هیچ سیارکی زمین را تهدید نمی‌کند.
 
""دارت"" با سرعت ۲۴ هزار کیلومتر بر ساعت به دیمورفوس برخورد خواهد کرد و دهانه‌ای بر سطح این سیارک ایجاد می‌کند. اصابت یک فضاپیما به یک سیارک شاید ساده به نظر برسد، اما به گفته‌ی ناسا برای رسیدن به هدف مورد نظر همه‌چیز از زاویه برخورد تا سرعت باید به دقت محاسبه و مهندسی شود. اگر سرعت فضاپیما بیش از اندازه باشد، امکان نابودی سیارک وجود دارد.
 
""دارت"" با نیروی خورشیدی کار می‌کند و علاوه بر ۱۲ پیشرانه کوچک خود به آزمایش پیشرانه یونی ""NEXT-C"" ناسا می‌پردازد. این فضاپیما مجهز به یک دوربین به نام دوربین شناسایی دیدیموس و سیارک برای ناوبری نوری(DRACO) است که داده‌ها را به سیستمی از الگوریتم‌ها به نام ""SMART Nav"" ارسال می‌کند تا بدین وسیله فضاپیما به طور خودکار هدایت شود. ""دارت"" در این سفر تنها نیست و یک ""تاسواره""(ماهواره کوچک) آن را همراهی می‌کند. این ماهواره تقریبا اندازه‌ای مشابه یک جعبه کفش دارد و توسط آژانس فضایی ایتالیا ساخته شده است.
 
این تاسواره که ""LICIACube"" نام گرفته است، نقش مهمی در ماموریت ""دارت"" ایفا می‌کند. این تاسواره ۱۰ روز مانده به برخورد از ""دارت"" جدا می‌شود و وارد مسیر مخصوص خود می‌شود. این ماهواره کوچک تنها سه دقیقه پس از برخورد از کنار سیارک دیمورفوس عبور خواهد کرد و با دو دوربین خود تصاویری به زمین می‌فرستد.DRACO یا دوربین شناسایی دیدیموس و سیارک برای ناوبری نوری به عنوان تنها ابزار دارت، تصاویری از دیدیموس و سیارک ماهک آن دیمورفوس ثبت خواهد کرد.
 
۴. ماموریت‌ ۳ گانه برای کاوش زهره
 

 
ناسا و آژانس فضایی اروپا قرار است در آینده‌ای نه چندان دور سه ماموریت به سیاره زهره بفرستند. در ادامه به توضیح مختصر برنامه هر دو آژانس فضایی پرداخته‌ایم.
 
برنامه ناسا
 
این ماموریت‌ها که بخشی از ""برنامه دیسکاوری"" ناسا است، هدف آن درک شرایط جوی سیاره زهره است و اینکه چگونه این سیاره که دارای بسیاری از ویژگی‌های سیاره زمین است تا این حد گرم شده است. سال ۲۰۱۹ ناسا اعلام کرد به عنوان بخشی از ""برنامه دیسکاوری""(Discovery Program)، چهار ماموریت که دانشمندان در حال کار بر روی آن هستند را انتخاب کرده است و قصد دارد تا سال آینده یک الی دو مورد از چهار ماموریت مذکور را به عنوان ماموریت رسمی انتخاب کند که حال آن دو ماموریت انتخاب شده است.
 
ناسا تقریبا ۵۰۰ میلیون دلار برای توسعه هر ماموریت اعطا می‌کند. انتظار می‌رود که هر یک از این دو ماموریت در بازه زمانی ۲۰۲۸ تا ۲۰۳۰ پرتاب شوند.
 
یکی از این دو ماموریت ""داوینچی(DAVINCI) نام دارد که مخفف عبارت ""تحقیق درباره گازهای نجیب اتمسفر عمیق، شیمی و تصویربرداری سیاره زهره"" است. هدف اصلی آنها تجزیه و تحلیل فضای آشفته و سمی زهره است.
 
ماموریت دیگر نیز ""وریتاس""(VERITAS) نام دارد که مخفف عبارت ""قابلیت انتشار زهره، علوم رادیویی، تداخل‌سنجی رادار دهانه ترکیبی، توپوگرافی و طیف سنجی"" است. قابلیت انتشار یا گسیلندگی یک ماده به قابلیت انتشار تشعشع توسط سطح آن جسم گفته می‌شود. این قابلیت انتشار تشعشعی یک خاصیت از ماده است که بیان‌ کننده نسبت انرژی تشعشع شده توسط ماده مورد نظر به انرژی تشعشع شده توسط یک جسم سیاه در همان درجه حرارت است.
 
برنامه آژانس فضایی اروپا
 
آژانس فضایی اروپا قصد دارد بین سال‌های ۲۰۳۱ و ۲۰۳۳، مدارگرد جدیدی را به سیاره زهره پرتاب کند. آژانس فضایی اروپا قرار است مدارگرد خود موسوم به ""EnVision"" را به این سیاره بفرستد تا دلیل تفاوت آن با زمین را مورد بررسی قرار دهد. ماموریت اصلی آن، این است که بفهمد فرآیندهای درون سیاره زهره مانند آتش‌فشان‌خیزی و تخلیه گرمای داخل آن چگونه به مرور بر جو اثر گذاشته‌اند.
 
مدارگرد EnVision، سه ابزار اصلی علمی به همراه خواهد داشت؛ یک ژرفاسنج رادار برای بررسی ساختار زیرزمینی سیاره، یک مجموعه طیف‌سنج برای بررسی ترکیب شیمیایی سطح و جو زهره و یک سیستم رادار اضافه برای نقشه‌برداری از سطح سیاره. سیستم رادار نهایی توسط ناسا فراهم خواهد شد تا بخشی از همکاری این دو آژانس فضایی باشد.
 
پرتاب EnVision قرار است بین سال‌های ۲۰۳۱ و ۲۰۳۳ و اندکی پس از ماموریت‌های ""VERITAS"" و ""DAVINCI"" باشد که پرتاب آنها برای سال‌های ۲۰۲۸ تا ۲۰۳۰ برنامه‌ریزی شده است. این سه ماموریت به همراه یکدیگر، دقیق‌ترین و جامع‌ترین چشم‌انداز را از سیاره زهره ارائه خواهند داد.
 
۵. ماموریت کاوش قمر مشتری
 

 
ناسا رویای کاوش یکی از اقمار مشتری به نام اروپا را در سر دارد و به همین دلیل به طراحی و توسعه مدارگرد ""اروپا کلیپر""(Europa Clipper) روی آورده است. اخیرا ناسا مونتاژ مدارگرد ""اروپا کلیپر"" را که به منظور کاوش قمر مشتری موسوم به ""اروپا"" ساخته، آغاز کرد. این فضاپیما ۹ ابزار علمی را به یکی از جذاب‌ترین اجرام منظومه شمسی که قمر یخی سیاره مشتری به نام ""اروپا"" است، حمل می‌کند.
 
اغلب ۷۹ قمر مشتری، کوچک هستند و همه آنها برای ستاره شناسان جذاب نیستند. اما چهار عدد از بزرگ‌ترین آنها به نام‌های ""آیو""، ""اروپا""، ""گانیمد"" و ""کالیستو"" بیشتر شبیه به سیاره‌های کوچک هستند تا قمرهای سنگی متروک و بی‌جان. در واقع آنها به موازات مشتری شکل گرفته‌اند و هر چهار مورد آنها از یک ابر گاز و غبار بیرون آمده‌اند.
 
اما قمر ""اروپا"" با دیگران متمایز است، زیرا به نظر می‌رسد دارای پوسته‌ای از یخ است. به گفته ""باب پاپالاردو""، دانشمند پروژه ناسا برای این ماموریت، این جرم سنگی بسیار شبیه به زمین و دارای یک هسته فلزی در مرکز و پوسته‌ای از آب(H۲O) است.
 
""اروپا کلیپر"" که پیشتر با عنوان ""Europa Multiple Flyby Mission "" نیز شناخته می‌شد، یک مأموریت میان‌سیاره‌ای است که توسط ناسا در حال توسعه بوده و شامل یک مدارگرد است. این مدارگرد برای ارسال در سال ۲۰۲۴ برنامه‌ریزی شده‌ است. ""اروپا کلیپر"" به منظور مطالعه قمر ""اروپا"" در حالی‌ که در مدار اطراف سیاره مشتری قرار خواهد گرفت، پروازهای نزدیک در اطراف این قمر انجام خواهد داد. اگر همه‌ چیز طبق برنامه پیش برود، مدارگرد ""اروپا کلیپر"" در اکتبر ۲۰۲۴ روی سکوی پرتاب خواهد نشست و تا سال ۲۰۳۰ به مدار مشتری خواهد رسید.
 
۶. رباتی دیگر برای جستجوی مریخ
 

 
اگزومارس ماموریتی است که طی آن آژانس فضایی اروپا یک فرودگر و یک مریخ‌نورد را روی سطح مریخ فرود خواهد آورد. قرار بود این ماموریت با کمک یک فضاپیمای روسی انجام شود اما اخیرا آژانس فضایی اروپا از تعویق سفر به مریخ به دنبال جنگ در اروپا سخن گفته است. آژانس فضایی اروپا می‌گوید که ادامه یافتن جنگ در اروپا به این معناست که ما در سال جاری به مریخ نخواهیم رفت. پرتاب این ماموریت در ابتدا برای سال ۲۰۲۲ برنامه ریزی شده بود.
 
۷. ۱۰ سال در مریخ
 

 
مریخ نورد ""کنجکاوی"" که به اندازه یک خودرو است در ماه نوامبر ۲۰۱۱ از زمین به مقصد مریخ پرتاب شد و در ۵ اوت ۲۰۱۲ بر روی ""دهانه گیل"" در مریخ فرود آمد تا مشخص کند که آیا این منطقه می‌تواند از حیات میکروبی پشتیبانی کند یا خیر. این ربات خیلی زود به این سوال پاسخ داد و دریافت که ""دهانه گیل"" میزبان یک سیستم دریاچه و جریان بالقوه قابل سکونت در گذشته باستان بوده است که احتمالا میلیون‌ها سال وجود داشته است.
 
""کنجکاوی"" از سپتامبر ۲۰۱۴، از کوه ""شارپ"" که ۵.۵ کیلومتر از مرکز ""دهانه گیل"" ارتفاع دارد، صعود کرده است. این مریخ‌نورد در حال بررسی لایه‌های سنگی است و به دنبال سرنخ‌هایی در مورد تغییر مریخ، از دنیایی نسبتا گرم و مرطوب به یک سیاره بیابانی و سردی است که امروزه می‌شناسیم. با فرا رسیدن ماه اوت سال ۲۰۲۲ ""کنجکاوی"" دهمین سالگرد حضور خود در مریخ را جشن خواهد گرفت.
 
۸. ادامه ماموریت سریع‌ترین سازه بشر
 

 
کاوشگر خورشیدی پارکر(Parker) که اولین و بزرگترین پیشرفت بشر برای شناخت یک ستاره از نزدیک است در تاریخ ۲۱ مرداد ۱۳۹۷ عازم خورشید شد و تاکنون به موفقیت‌های شگرفی دست یافته است که همراه با شکستن رکورد سریع‌ترین ساخته دست بشر و نزدیکی به یک ستاره، شناخت ما از خورشید را به طرز چشمگیری بهبود بخشیده است.
 
در ۲۵ فوریه کاوشگر خورشیدی پارکر در یازدهمین گذر خود از کنار خورشید عبور کرد. کاوشگر خورشیدی پارکر اولین سازه‌ ساخت بشر است که خورشید را لمس کرده است. این گام مهم کاوشگر خورشیدی پارکر ناسا ۱۴ دسامبر ۲۰۲۱ در یک کنفرانس مطبوعاتی در نشست پاییز اتحادیه ژئوفیزیک آمریکا ۲۰۲۱ در نیواورلئان اعلام شد.
 
۹. عملیات چندین میلیون دلاری ناسا برای کاوش آب در ماه
 

 
برنامه ""خدمات بارگذاری قمری تجاری"" یکی از برنامه‌های ناسا برای انعقاد توسعه ابزار حمل و نقلی است که طی آن فرودگرها و سطح نوردهای رباتیک کوچک به قطب جنوب ماه ارسال خواهند شد. سال گذشته ناسا مبلغی حدود ۴۷ میلیون دلار به شرکت خصوصی آمریکایی ""اینتویتیو ماشینز""(Intuitive Machines) در هوستون اعطا کرد تا این شرکت یک مته مجهز به یک طیف سنج جرمی را به عنون بخشی از برنامه ""خدمات بارگذاری قمری تجاری""(CLPS) توسعه دهد و آنها بتوانند آن را تا دسامبر ۲۰۲۲ به ماه ارسال کنند.
 
طی این پروژه ناسا با سه شرکت دیگر با نام‌های ""استروبوتیک تکنولوژی""(Astrobotic Technology)، ""اوربیت بیاند""(Orbit Beyond) و ""سیستم‌های فضایی ماستن""(Masten Space Systems) نیز همکاری کرده است.
 
۱۰. یار ماموریت سایکی در سفر به فضا
 

 
آزمایشگاه پیش‌رانش جت ناسا همچنین در حال ارائه یک ابزار به نام ""ارتباطات نوری فضای عمیق""( Deep Space Optical Communications) است که با ماموریت سایکی همراه خواهد شد تا ارتباطات لیزری با سرعت داده بالا را آزمایش کند که این موضوع می‌تواند توسط ماموریت‌های آینده ناسا نیز مورد استفاده قرار گیرد. سایکی چهاردهمین ماموریتی است که به عنوان بخشی از برنامه برنامه دیسکاوری(Discovery Program) ناسا انتخاب شده است.                           ",https://www.asriran.com/003UPS
831881,۱۴۰۱/۰۱/۰۱,فرهنگی/هنری,درگذشت یک روزنامه نگار در کردستان,بانو گلاویژ مرادی، عصر امروز دوشنبه اول فروردین ماه بعد از چند سال مبارزه با بیماری سرطان زندگی را وداع گفت.,"مدیرمسوول نشریه بیانی کردستان درگذشت.

بانو گلاویژ مرادی، عصر امروز دوشنبه اول فروردین ماه بعد از چند سال مبارزه با بیماری سرطان زندگی را وداع گفت.
مراسم تشییع و تدفین مرحوم مرادی فردا ساعت ۱۰ صبح در آرامستان بهشت محمدی سنندج برگزار می‌شود.
                           ",https://www.asriran.com/003UPR
831880,۱۴۰۱/۰۱/۰۱,بین الملل,"آمریکا ""پاتریوت"" به عربستان فرستاد","این روزنامه آمریکایی نوشت، روابط میان آمریکا و عربستان پس از آنکه دولت جو بایدن، رئیس جمهوری آمریکا تصمیم گرفت نام انصارالله یمن را از ""لیست تروریستی"" خط بزند، کمرنگ شده است.","مقامات ارشد آمریکایی اعلام کردند، دولت جو بایدن تعداد قابل توجهی سامانه ضد موشکی پاتریوت را طی ماه گذشته میلادی به عربستان سعودی منتقل کرده است تا به تقاضای فوری ریاض برای تامین مجدد تجهیزات در سایه تیرگی روابط پاسخ دهد.

به گزارش ایسنا، به نقل از روزنامه ""وال استریت ژورنال""، یکی از این مقامات گفت که انتقال این سامانه ها با هدف اطمینان از اینکه عربستان سعودی به اندازه کافی مهمات دفاعی مورد نیاز برای دفع حملات پهپادی و موشکی انصارالله را دریافت می‌کند، انجام شده است.
این روزنامه آمریکایی نوشت، روابط میان آمریکا و عربستان پس از آنکه دولت جو بایدن، رئیس جمهوری آمریکا تصمیم گرفت نام انصارالله یمن را از ""لیست تروریستی"" خط بزند، کمرنگ شده است.
وال استریت ژورنال گفت، پاسخ به این درخواست به دلیل پروتوکل‌های امنیتی به طول انجامید. این روزنامه به تعداد آتشبارهای سامانه دفاع هوایی پاتریوت که عربستان تحویل گرفت اشاره‌ای نکرده است.
                           ",https://www.asriran.com/003UPQ
831870,۱۴۰۱/۰۱/۰۱,فرهنگی/هنری,"حامد آهنگی ""جوکر"" را منفجر کرد و آراء آن را به 99 درصد رساند","در این قسمت جوکر حامد آهنگی، محمدرضا علیمردانی، امیرحسین صدیق، سیروس میمنت، علی اوجی، مجید واشقانی، علی مشهدی و مهران غفوریان حضور دارند و به تعبیر ورزشی ها، می شود این گروه را ""گروه مرگ"" در برنامه جوکر دانست.","""جوکر"" در اولین قسمت از فصل پنجم خود به یک رکورد جالب توجه در میزان آرای مثبت تماشاگران شد. مطابق آرای ثبت شده در فیلیمو، این قسمت از جوکر، توانست 99 درصد آرای مثبت تماشاگران را به خود اختصاص دهد.در این قسمت جوکر حامد آهنگی، محمدرضا علیمردانی، امیرحسین صدیق، سیروس میمنت، علی اوجی، مجید واشقانی، علی مشهدی و مهران غفوریان حضور دارند و به تعبیر ورزشی ها، می شود این گروه را ""گروه مرگ"" در برنامه جوکر دانست.آنچه  بخش اول فصل پنجم جوکر را به دیدنی ترین و خنده دارترین برنامه جوکر تا کنون تبدیل کرده، علاوه بر کمدی ها و طنزهای مهران غفوریان، محمدرضا علیمردانی، سیروس میمنت  علی اوجی، استندآپ کمدی و اجرای طنز موقعیت توسط حامد آهنگی است.حامد آهنگی از همان لحظه ورود به محل اجرای جوکر، طنازی های خود را شروع کرد و فعال ترین عضو گروه تا این جای برنامه بود. او در همین قسمت اول فصل جدید، ""جوکرتایم"" زیبا و خنده داری اجرا کرد و قطعاً بخش عمده ای از این رأی 99 درصدی، به هنرنمایی او مربوط می شود.جوکر که کاری از ""احسان علیخانی"" است با اجرای ""سیامک انصاری"" هر دوشنبه از ""فیلیمو"" پخش می شود. درباره حامد آهنگیهر چند خیلی ها آهنگی را برنامه ""خندوانه"" و استندآپ کمدی هایش می شناسند، اما حامد آهنگی خیلی قبل تر از خندوانه، کار هنری خود را شروع کرده بود.اولین کار او در عرصه هنر، به دوران تحصیل در سال دوم راهنمایی بر می گردد، زمانی که معلم شان مسوولیت نگه داشتن میکروفن گروه نمایش را به او داده بود ولی اعضای گروه نمایش، آنقدر بد عمل کردند که حوصله معلم شان سر رفت و گفت: ول کنید! اصلاً حامد آهنگی که میکروفن دستش هست، اجرا کند ببینیم چه می شود!و آهنگی با اجرای بداهه خوبی که داشت، هم مجلس را گرم کرد و هم فهمید که استعدادش در بازیگری و طنز جدی است.بعد از آن کار تئاتر را جدی گرفت و توانست جوایزی هم در دوران دانش آموزی بگیرد و همین موفقیت های کوچک، او را به ادامه راهش امیدوارتر کرد و حتی به نویسندگی و کارگردانی هم روی آورد و در نمایش های زیاد حضور پیدا کرد. حامد آهنگی سپس در یکی از برنامه های شبکه جام جم، خوش درخشید و اجرای خوبش او را به حمید خندان رساند و حمید خندان هم او را به کیش برد تا برنامه طنز ""شب های کیش"" را اجرا کند. کیش جزیره ای توریستی است و از همه جای ایران گردشگر دارد. برنامه شب های کیش که مکررا با حضور آهنگی روی صحنه رفت، باعث شد نام او اندک اندک در شهرهای مختلف ایران بپیچد ولی اوج شهرت اش به زمانی مربوط است که رامبد جوان او را به خندوانه دعوت کرد و حامد آهنگی روی آنتن شبکه نسیم رفت.حامد آهنگی سپس به فیلم نت رفت و با اجرای موفق تاک شوی ""شباهنگی""، ثابت کرد که علاوه بر این که بازیگر قابلی است، مجری توانمندی نیز به شمار می رود.چند می گیری گریه کنی 2 ، لژیونر، بچه محل، شش قهرمان و نصفی، شام ایرانی، شب های مافیا، ایران 68، عملی شو و شوتبال، بخشی از آثاری هستند که حامد آهنگی در آنها به عنوان بازیگر یا مجری، حضور داشته است.زندگی شخصیحامد آهنگی متولد هفدهم تیر 1358در بندر انزلی است. او وقتی 28 ساله بود با یکی از بازیگران تئاتر استان گیلان به نام "" صفورا آغاسی"" ازدواج کرد. آنها اینک پسری به نام آرا دارند که متولد 1392 است. صفحه شخصی آهنگی در اینستاگرام، هم اکنون یک میلیون و 400 هزار دنبال کننده دارد و انتظار می رود بعد از حضورش در جوکر، این تعداد بالاتر هم برود.                           ",https://www.asriran.com/003UPG
831878,۱۴۰۱/۰۱/۰۱,اجتماعی ,رشد ۴۷ درصدی سفر به گیلان,وی از ورود بیش از ۳۰۴ هزار خودرو به استان خبر داد و گفت: حجم ورود خودروها به استان نسبت به مدت مشابه سال قبل ۴۷ درصد رشد داشته است.,"فرمانده انتظامی گیلان از ورود بیش از ۳۰۴ هزار خودرو به گیلان خبر داد و گفت: حجم ورود خودروها به استان نسبت به مدت مشابه سال قبل ۴۷ درصد رشد داشته است.

سردار عزیزاله ملکی در جمع خبرنگاران با اشاره به آمادگی پلیس برای تسهیل عبور و مرور و همچنین تامین نظم و امنیت شهروندان و مسافران اظهار کرد: خدمات رسانی به مردم در راس همه امور قرار دارد.
وی از ورود بیش از ۳۰۴ هزار خودرو به استان خبر داد و گفت: حجم ورود خودروها به استان نسبت به مدت مشابه سال قبل ۴۷ درصد رشد داشته است.
این مقام ارشد انتظامی از همکاری و همیاری تمامی دستگاه‌های امدادی و خدماتی برای کاهش تلفات تصادفات خبر داد و افزود: بحمدالله با همکاری و همیاری مردم هیچ گونه حوادث سوء امنیتی در استان نداشته‌ایم.
فرمانده انتظامی استان گیلان در پایان با اشاره به اینکه از ابتدای شروع طرح نوروزی در استان متاسفانه ۳ تن از هموطنان در تصادفات جان خود را از دست داده‌اند از مردم خواست به منظور پیشگیری و داشتن سفری ایمن با پلیس همکاری کنند.
                           ",https://www.asriran.com/003UPO
831877,۱۴۰۱/۰۱/۰۱,سیاست خارجی,فعالیت سفارت ایران از اوکراین به مولداوی منتقل شد,نوروز میراث نیاکان و بخشی انکار ناپذیر از هویت ملی ما ایرانیان و دیگر ملت های حوزه نوروز است بر ما و نسل های پس از ما است تا مانند پدران و مادران مان نوروز را پاس بداریم و آن را به عنوان یک. افتخار ملی به فرزندان مان بسپاریم.,"سفیر جمهوری اسلامی ایران در اوکراین گفت: با توجه به عدم امکان ادامه فعالیت سفارت در شهر کی‌یف، تصمیم به استقرار موقت در شهر کیشینف پایتخت مولداوی گرفته شد این انتخاب هم به دلیل نزدیکی این کشور به اوکراین است و هم به دلیل این که سفیر جمهوری اسلامی ایران در اوکراین همزمان سفیر اکردیته در جمهوری مولداوی است.
 
منوچهر مرادی سفیر کشورمان در کی یف در پیامی ویدئویی ضمن تبریک سال نو اظهار داشت: سلام و درود می فرستم به تمام ایرانیان در سراسر جهان و به ویژه ایرانیان مقیم اوکراین و فرا رسیدن بهار پر طراوت و نوروز باستانی را به محضر شریف تان تبریک عرض نموده و در آستانه سال و قرن جدید خورشیدی روزگاری سرشار از تندرستی و بهروزی و برکت برایتان آرزو می کنم.
 
وی افزود: نوروز میراث نیاکان و بخشی انکار ناپذیر از هویت ملی ما ایرانیان و دیگر ملت های حوزه نوروز است بر ما و نسل های پس از ما است تا مانند پدران و مادران مان نوروز را پاس بداریم و آن را به عنوان یک. افتخار ملی به فرزندان مان بسپاریم.
 
این دیپلمات کشورمان تصریح کرد : نوروز ۱۴۰۱ را در شرایطی جشن می گیریم که کشور اوکراین درگیر تنش و جنگ است، متأسفانه چندی از هم وطنان ما در این کشور تحت تاثیر این جنگ خانمان سوز قرار گرفته و به ناچار از شهر و دیار خود به دیگر نقاط جهان عزیمت کرده و برخی دیگر نیز به دلایل مختلف در اوکراین مانده اند از همین جا به تمامی آن ها درود می فرستیم و امیدوارم در سلامتی و آرامش باشند.
 
مرادی ادامه داد: سفارت جمهوری اسلامی در اوکراین طی یک ماه گذشته تمامی ظرفیت خود را به کار گرفت تا خروج امن هموطنان از نقاط بحرانی را سازماندهی نموده و متعاقبا با مساعدت دیگر سفارت خانه های ایران در کشورهای همسایه اسباب تردد راحت و آسان به ایران را فراهم نماید در این جا بر خود واجب می دانم تا به تمامی کسانی که در این مسیر به ما یاری رساندند صمیمانه قدردانی نمایم به ویژه آن هم وطنانی که با پایمردی و غیرت مثال زدنی خود تا آخرین لحظه در مناطق پر خطر کی یف، خارکوف، اودسا و دیگر شهرهای اوکراین ماندند و مانده اند تا به خروج آخرین نفرات کمک. کنند. می دانم برخی از هموطنان نیز در این میر دچار رنج و مرارت شدند خود را شریک اندوه آنان می دانم.
 
سفیر کشورمان در اوکراین همچنین بیان کرد : برای من و همکارانم در سفارت جمهوری اسلامی ایران در اوکراین ادامه خدمت به هموطنان همچنان مهمترین اولویت است بر این اساس با توجه به عدم امکان ادامه فعالیت سفارت در شهر کی یف تصمیم به استقرار موقت در شهر کیشینف پایتخت مولداوی گرفته شد این انتخاب هم به دلیل نزدیکی این کشور به اوکراین است و هم به دلیل این که سفیر جمهوری اسلامی ایران در اوکراین همزمان سفیر اکردیته در جمهوری مولداوی است به این ترتیب امکان تردد به داخل خاک اوکراین و ارائه خدمات به هموطنان در شرایط ادامه جنگ تسهیل می گردد.
 
وی تاکید کرد: به هموطنان مقیم اوکراین اطمینان می دهیم سفارت جمهوری اسلامی ایران مانند گذشته و در شرایط دشوار یک. ماه گذشته و همچنین رسیدگی به مسائل و مشکلات وآنان پس‌از جنگ و آرامش اوضاع در کنار آنان خواهد بود.
 
وی در پایان سالی سرشار از شادی و کامیابی و قرنی پر از بهروزی برای ایرانیان آرزو کرد و گفت از خدا می طلبم اسباب برقراری صلح و آرامش در کشور اوکراین را فراهم نماید.                           ",https://www.asriran.com/003UPN
831876,۱۴۰۱/۰۱/۰۱,بین الملل,رایزنی بایدن با رهبران اروپا درباره اوکراین/ تحریم های جدید علیه روسیه محور مذاکرات وزیران خارجه,کاخ سفید اشاره کرد که  بایدن برای شرکت در نشست اضطراری ناتو پنجشنبه به بروکسل سفر خواهد کرد.,"کاخ سفید اعلام کرد، رئیس جمهور آمریکا امروز( دوشنبه) با رهبران فرانسه، آلمان، ایتالیا و انگلیس به منظور بررسی راه‌های واکنش به حمله روسیه علیه اوکراین گفتگو خواهد کرد.

به گزارش ایسنا، به نقل از شبکه آمریکایی CBS دالیپ سینگ، معاون مشاور امنیت ملی آمریکا همچنین گفت: واشنگتن آماده است تا تحریم‌ها علیه روسیه را به دلیل اوضاع پیرامون اوکراین گسترش دهد تا بخش‌های اقتصادی جدید از جمله نفت و گاز را در برگیرد.
وی افزود: ما می‌توانیم تحریم‌های خود را گسترش دهیم و اقدامات (بیشتری) برای گسترش تحریم‌هایی که قبلا اعمال کرده‌ایم را با افزودن بخش‌های جدید انجام دهیم.
علاوه بر این، کاخ سفید اشاره کرد که  بایدن برای شرکت در نشست اضطراری ناتو پنجشنبه به بروکسل سفر خواهد کرد.
وزرای خارجه لیتوانی و ایرلند روز دوشنبه در بروکسل اعلام کردند که اتحادیه اروپا باید تحریم‌های روسیه را برای هدف قرار دادن بخش انرژی سودآور این کشور افزایش دهد. اتحادیه اروپا و متحدان غربی آن در تلاش برای خروج نظامی روسیه از اوکراین، مجموعه‌ای از تحریم‌ها از جمله مسدود کردن دارایی‌های بانک مرکزی روسیه را اعمال کرده‌اند.
بحران انسانی در شهر بندری ماریوپل، جایی که ساکنان آن با غذا، آب و برق کمی محاصره شده‌اند، فشار بر رهبران اروپایی را برای تشدید تحریم‌ها علیه مسکو افزایش می‌دهد.
سایمون کاونی، وزیر امور خارجه ایرلند هنگام ورود به نشست گفت: «با نگاهی به میزان ویرانی در اوکراین در حال حاضر، بسیار سخت است که بگوییم ما نباید در بخش انرژی، به ویژه نفت و زغال سنگ وارد عمل شویم.
وزرای خارجه و دفاع اتحادیه اروپا دیپلمات ها به رویترز گفتند که کشورهای حوزه بالتیک از جمله لیتوانی به عنوان گام منطقی بعدی بر تحریم فشار می آورند، در حالی که آلمان نسبت به اقدام خیلی سریع به دلیل قیمت بالای انرژی در اروپا هشدار می دهد.
گابریلیوس لاندسبرگیس، وزیر امور خارجه لیتوانی گفت: «غیرقابل اجتناب است که درباره بخش انرژی صحبت کنیم و قطعاً می‌توانیم درباره نفت صحبت کنیم، زیرا این بزرگترین درآمد بودجه روسیه است». او گفت: «ما نمی‌توانیم از اعمال تحریم‌ها خسته شویم، نمی‌توانیم از کمک به اوکراین خسته شویم».
او گفت که اعتبار غرب در خطر است. 
کرملین تاکنون با چهار دور تحریم های اتحادیه اروپا که طی سه هفته گذشته اعمال شده، از جمله علیه 685 روس و بلاروس و در زمینه مالی و تجارت روسیه، تغییر مسیر خود را در اوکراین انجام نداده است. دور پنجم تحریم ها شامل افزودن نام های بیشتری به لیست سیاه اتحادیه اروپا می شود. اما سخت ترین انتخاب از نظر اقتصادی این است که آیا نفت روسیه را هدف قرار دهیم، همانطور که ایالات متحده و بریتانیا انجام داده اند، با توجه به وابستگی 27 کشور اتحادیه اروپا به گاز روسیه برای انرژی.
جوزپ بورل، مسئول سیاست خارجی اتحادیه اروپا گفت: «جنایت جنگی بزرگی در ماریوپل در حال وقوع است. روسیه جنایات جنگی زیادی انجام می دهد». 
مسکو هشدار داده است که تحریم‌های اتحادیه اروپا بر نفت روسیه می‌تواند این کشور را وادار به بستن خط لوله گاز به اروپا کند. در حال حاضر، اتحادیه اروپا که برای 40 درصد گاز خود به روسیه متکی است و آلمان در میان کشورهای بزرگ وارداتی اتحادیه اروپا  در مورد چگونگی مقابله با موضوع انرژی اختلاف نظر دارد. فرانسه که ریاست شش ماهه اتحادیه اروپا را بر عهده دارد، می تواند بسیار مهم باشد. امانوئل ماکرون، رئیس‌جمهور آمریکا گفته است که اگر اوضاع در اوکراین از این بدتر شود نباید از نظر تحریم‌ها ""تابویی"" وجود داشته باشد.
                           ",https://www.asriran.com/003UPM
831875,۱۴۰۱/۰۱/۰۱,بین الملل,روسیه از مذاکرات صلح با ژاپن کنار کشید,در پی تهاجم نیروهای روسیه به اوکراین و واکنش شدید کشورهای غربی، ژاپن نیز انسداد دارایی های سرمایه داران روس و ممنوعیت واردات برخی از کالاهای روسیه را گسترش داد.,"وزارت امور خارجه روسیه امروز در بیانیه ای اعلام کرد که در واکنش به تحریم های اخیر ژاپن از مذاکرات انعقاد پیمان صلح کنار کشیده و پروژه های اقتصادی مرتبط با جزابر مورد مناقشه کوریل را مسکوت گذاشته است.


به نوشته رویترز، مسکو و توکیو هنوز مخاصمات دوران جنگ جهانی دوم را بر سر جزایری که در روسیه به کوریل و در ژاپن به سرزمین های شمالی شناخته می شوند، به صورت رسمی پایان نداده اند.
وزارت امور خارج روسیه تدابیر تنبیهی ژاپن بر سر بحران اوکراین را ""مواضع آشکارا غیردوستانه و تلاش برای آسیب رساندن به منافع کشورمان"" خوانده و خبر داده که مسکو شهروندان ژاپنی را از امکان سفر بدون روادید به روسیه محروم کرده است.
در پی تهاجم نیروهای روسیه به اوکراین و واکنش شدید کشورهای غربی، ژاپن نیز انسداد دارایی های سرمایه داران روس و ممنوعیت واردات برخی از کالاهای روسیه را گسترش داد.

                           ",https://www.asriran.com/003UPL
831874,۱۴۰۱/۰۱/۰۱,اجتماعی ,افزایش ۱۰ برابری تعداد سزارین در سه بیمارستان تهران برای تولدهای ١۴٠١/١/١,نگهبان که از حجم مراجعه مادران و سوال‌های خانواده‌ها خسته شده بود، می‌گوید که هر زمان تاریخ رند می‌شود ما دردسر داریم و با حجم مراجعات برای تولد رو به رو هستیم و در ۹۹/۹/۹ بیش از ۶٠ تولد نوزاد داشتیم.,"باشگاه خبرنگاران: بر اساس مشاهدات میدانی از سه بیمارستان خصوصی در غرب تهران، تولد‌ها در ١۴٠١/١/١ تا ١٠ برابر نسبت به روز‌های عادی افزایش پیدا کرده است.
 
امروز هر نوزادی متولد شود، تاریخ شناسنامه‌اش ١۴٠١/١/١ است، برخی پدر و مادر‌ها برای ثبت این تاریخ به اصلاح رند و لاکچری از مدت‌ها قبل برنامه ریزی کرده بودند تا در این روز فرزندشان متولد شود؛ «دکتر برای ٧ فروردین وقت سزارین داده بود، اما دلمون می‌خواست فرزندمون اولین روز سال به دنیا بیاد تاریخش هم خیلی هم لاکچریه.» «به دنیا آمدن در اولین روز قرن جدید و رند بودن تاریخ باعث شد این روز رو برای تولد زودتر بچه انتخاب کنیم»
 
این‌ها تنها بخشی از حرف‌های پدر و مادرانی است که دنبال ثبت تاریخ تولد فرزندشان در نخستین روز قرن و سال جدید که به اصطلاح پزشکی به آن می‌گویند «دستکاری در تاریخ تولد»، بر اساس گزارش‌ها برخی والدین تا ١٠٠ میلیون به بیمارستان‌های خصوصی هزینه پرداخت کرده اند تا فرزندشان در این روز متولد شود و بتوانند به هر نحوی شده تاریخ تولد فرزندشان را دستکاری کنند.
 
سری به برخی بیمارستان‌ها بزنی شلوغی در لابی و شیرینی و گل‌هایی که تزیین نوزاد دارند از صف طولانی تولد نوزادان در ١۴٠١/١/١ خبر می‌دهد، برای مشاهدات میدانی راهی سه بیمارستان خصوصی در شهرک غرب تهران شدم، به گفته مسئول پذیرش یکی از بیمارستان‌ها در روز‌های عادی سه تا چهار عدد تولد نوزاد دارند، اما امروز این عدد به ۴۵ مورد می‌رسد و این یعنی افزایش بیش از ١٠ برابری سزارین در نخستین روز سال است هم فقط به تاریخ تولد لاکچری.
 
ساعت نزدیک به ١١ ظهر است و هنوز مادران باردار زیادی معطل اتاق عمل مانده‌اند و نگهبان بخش می‌گوید مراجعه مادران باردار از ساعت ٢ بامداد شروع شده و همچنان ادامه دارد و تا حالا به بیش از ۵٠ مادر باردار مراجعه کرده اند مراجعات همچنان ادامه دارد و تا عصر به ۶٠ تولد هم خواهد رسید، چرا که اتاق عمل‌های دیگر در ایام نوروز تعطیل است و تعداد مراجعات برای سزارین امروز بالا بود، اتاق‌های عمل دیگر را هم به زایمان اختصاص داده اند.
 
نگهبان که از حجم مراجعه مادران و سوال‌های خانواده‌ها خسته شده بود، می‌گوید که هر زمان تاریخ رند می‌شود ما دردسر داریم و با حجم مراجعات برای تولد رو به رو هستیم و در ۹۹/۹/۹ بیش از ۶٠ تولد نوزاد داشتیم.
 
ساعت از ١٣ عبور کرده و در سومین بیمارستان خصوصی شهرک غرب هم تراژدی تکراری تولد تقویمی در حال رقم خوردن است، مسئول حراست بخش می‌گوید که همه این شلوغی‌ها به علت تاریخ رند ١۴٠١/١/١ است و تاکنون بیش از ۴٠ مورد مادر باردار پذیرش شده اند و تعدادی از زایمان‌ها هم لغو شدند، چرا که تخت به تعداد کافی نداشتیم؛ مادران باردار را به دو بیمارستان دیگر ارجاع دادیم.
 
معاون درمان وزارت بهداشت ضمن هشدار در خصوص انجام سزارین همزمان با تاریخ تقویمی خاص گفت: طبق بیانیه سازمان جهانی بهداشت انجام سزارین به عنوان یک روش تولد برای نجات مادر و نوزاد در حد ١٠ تا ١۵ درصد منطقی است و بیش از این میزان نه تنها منفعتی برای مادر و نوزاد ندارد، بلکه برعکس مادر و نوزاد را در معرض مخاطرات قرارمی دهد.
 
زایمان زودرس یا دیررس برای درج تاریخ تولد خاص باعث به‌ خطر افتادن سلامت مادر و جنین می‌شود و این اقدام نه تنها نشان از خاص بودن و تمایز فرهنگی خانواده ندارد، بلکه بهانه درج این تاریخ ویژه در شناسنامه ممکن است برای یک عمر سلامت جنین را به خطر بیندازد، این را معاون درمان وزارت بهداشت می‌گوید.
 
به گفته کریمی، شواهد علمی روز دنیا، موید اهمیت تکمیل مدت طبیعی بارداری است به نحوی که متولد شدن نوزادان قبل از کامل شدن دوره بارداری، بر روی تکامل ارگان‌های مختلف نوزاد تاثیر منفی خواهد داشت.
 
این موضوع برخلاف سیاست‌های وزارت بهداشت در حوزه ترویج زایمان طبیعی ایمن و حفظ سلامت مادر و نوزاد است. براین اساس با بیمارستان‌ها و پزشکانی که سابقه آمار بالای سزارین مدیریت نشده در تاریخ‌های خاصی داشته باشند، برخورد می‌شود.
 
معاون درمان وزارت بهداشت با توجه به آمار‌های ثبت شده و افزایش تولد‌های تقویمی می‌گوید: در سال‌های اخیر متاسفانه شاهد افزایش معنادار سزارین‌های غیر ضروری (پیش از موعد) تاریخ‌های مناسبتی و تقویمی در برخی بیمارستان‌های ایران هستیم که این امر می‌تواند علاوه بر تحمیل هزینه اضافی به خانواده‌ها و بخش درمان، عوارض جسمانی و حتی خطرناک برای مادر و جنین داشته باشد.
 
اعظم السادات موسوی رئیس انجمن متخصصین زنان گفت: امیدواریم که مادران تولد تقویمی را فدای سلامت خود و فرزندشان نکنند چرا که دستکاری تاریخ تولد می‌تواند سلامت جنین را به خطر بیندازد.
 
رئیس انجمن متخصصین زنان از عوارض دستکاری تاریخ تولد می‌گوید: تولد نوزاد زیر ۳۹ هفته می‌تواند نوزاد را گرفتار عوارض تنفسی کند؛ چرا که پیش از این زمان ریه او تکمیل نشده و ممکن است که پس از تولد نوزاد به دستگاه و بستری در NICU نیاز پیدا کند، حتی خطر آسم و به خطر افتادن سلامت کودک در آینده وجود دارد.
                            ",https://www.asriran.com/003UPK
831873,۱۴۰۱/۰۱/۰۱,بین الملل,فعالیت فیس‌بوک و اینستاگرام در روسیه ممنوع شد,بر اساس حکم دادگاه، اپلیکیشن پیام رسان واتس‌اپ که متعلق به شرکت متا می باشد، مشمول این اقدام قانونی قرار نمی‌گیرد.,"یورونیوز: دادگاهی در مسکو روز دوشنبه فعالیت دو شبکه اجتماعی فیس‌بوک و اینستاگرام را به دلیل آنچه «افراط‌گرایی» خوانده شده، ممنوع اعلام کرد.
 
در بخشی از سخنان قاضی دادگاه رسیدگی کننده به این پرونده که توسط خبرگزاری های روسیه منعکس شده آمده است: «ما به درخواست دادستانی مبنی بر ممنوعیت فعالیت شرکت متا، شرکت مادر فیس بوک و اینستاگرام، پاسخ مثبت می دهیم.»
 
بر اساس حکم دادگاه، اپلیکیشن پیام رسان واتس‌اپ که متعلق به شرکت متا می باشد، مشمول این اقدام قانونی قرار نمی‌گیرد.                           ",https://www.asriran.com/003UPJ
831872,۱۴۰۱/۰۱/۰۱,سیاسی,هفت دلیل احساس خستگی و سنگینی بدن,وقتی انرژی شما کم باشد، طبیعتاً انگیزه‌ ورزش‌ کردن ندارید. با این حال اگر با وجود کم‌بودن انرژی ورزش کنید، به طرز شگفت‌انگیزی سطح انرژی‌تان بالا می‌رود.,"جنبه‌های مختلف زندگی‌تان را بررسی کنید تا ببینید چگونه می‌توانید برای بهبود سلامت روانی، احساسی و فیزیکی‌تان اقدام کنید. امید داریم این هفت دلیلِ احساسِ خستگی و سنگینی بتواند در پیشبرد شما در مسیر سلامتی کمک‌رسان باشد.

فرادید نوشت: «به طور کلی احساس سنگینی و خستگی به بیوانرژِتیکس (ایجادکننده‌ی انرژی زیستی) مربوط می‌شود. بیوانرژِتیکس رشته‌ای در بیوشیمی و زیست‌شناسی سلولی است که به گردش انرژی در سیستم‌های زنده می‌پردازد. هدف بیوانرژِتیکس توصیف این است که چگونه موجودات زنده انرژی را دریافت و آن را تبدیل می‌کنند تا کار زیستی انجام دهند. در اصل، چگونگیِ دریافت، ذخیره و استفاده‌ی انرژی در بدن مستقیماً به حسِ سنگینی یا خستگی ما مربوط است.
در حالی که بیوانرژِتیکس اساساً به انرژی بدن مربوط است، حجمِ کلیِ انرژی به‌شدت به وضعیت روانی فرد بستگی دارد.
در ادامه‌ این مطلب هفت دلیلِ احساسِ سنگینی و خستگی بدن را می‌خوانید:
کمبود خواب
کمبود خواب به احتمال زیاد یکی از دلایل اصلی احساس سنگینی و خستگی است. همه‌ ما از اهمیتِ کیفیتِ خواب و به‌ویژه REM (خواب همراه با حرکات سریع چشم) بسیار شنیده‌ و خوانده‌ایم. طبق اصلِ حفظِ انرژی، انرژی نه ایجاد می‌شود و نه از بین می‌رود بلکه ممکن است از نوعی به نوع دیگر تبدیل شود. ما بر اساس نظریه‌ حفظ انرژی به خواب نیاز داریم تا انرژی‌مان را حفظ کنیم. وقتی خواب ما از کیفیت برخوردار باشد، نیازهای کالری ما کاهش می‌یابد، زیرا بخشی از زمان را با متابولیسم پایین‌تر می‌گذرانیم. این مفهوم با توجه به افت میزان متابولیسم ما حین خواب بدیهی است.
تحقیقات حاکی از آن است که هشت ساعت خواب می‌تواند ۳۵ درصد ذخیره‌ی انرژیِ روزانه برای تمام مدت بیداری را تامین کند. نظریه‌ ذخیره‌ انرژیِ خواب نشان می‌دهد که هدف اصلی خواب، کاستن از میزان مصرف انرژی فرد در طول اوقات روز و شب است.
کمبود ورزش
وقتی انرژی شما کم باشد، طبیعتاً انگیزه‌ ورزش‌ کردن ندارید. با این حال اگر با وجود کم‌بودن انرژی ورزش کنید، به طرز شگفت‌انگیزی سطح انرژی‌تان بالا می‌رود. در واقع هر نوعی از ورزش یا فعالیت فیزیکی منجر به بالارفتن ضربان قلب و جریان خون می‌شود، به علاوه اندورفین را در بدن آزاد می‌کند که در اثر آزادسازی آن سطوح انرژی بالا می‌رود. به طور کلی ورزش قلب را قوی می‌کند و استقامت را بالا می‌برد.
تغذیه و آب‌رسانی ضعیف
بدن انسان اساسا از آب (۶۰ درصد) تشکیل شده است. بنابراین به صورت طبیعی کمبود آب از میزان انرژی می‌کاهد. طبق مطالعات انجام‌شده، مغز و قلب متشکل از ۷۳ درصد آب و ریه‌ها متشکل از حدود ۸۳ درصد آب هستند. پوست حاوی ۶۴ درصد آب، ماهیچه‌ها و کلیه‌ها حاوی ۷۹ درصد آب و حتی استخوان‌ها هم آب‌دار (۳۱ درصد) هستند. اگر شما به میزان کافی آب مصرف نکنید بدون‌ شک علاوه بر کم‌شدن سطح انرژیِ بدن و خستگی با مشکلات دیگری هم مواجه خواهید شد.
در خصوص تغذیه، یک روش نسبتاً متعارف، اجتناب از مصرف بیش از حد «شکر» است. مصرف بیش از حد شکر می‌تواند به بدن و مغز آسیب برساند و معمولاً موج‌های کوتاهی از انرژی را به بار می‌آورد که در پی آن گیجی ذهنی و خستگی فیزیکی را هم به همراه دارد. به طور کلی، نوشیدنی‌های قنددار، آب‌نبات و شیرینی‌ها خیلی سریع مقادیر زیادی سوخت (قند) را وارد خون می‌کنند.
کربوهیدرات‌های پیچیده، چربی‌های سالم و پروتئین به زمان بیشتری برای هضم‌شدن نیاز دارند تا گرسنگی شما را برطرف کنند. بنابراین طبیعی است سطوح انرژی را پایین آورند.
استرس
تعجب‌آور است که استرس در جامعه‌ی پرشتاب امروزی نادیده گرفته می‌شود؛ در حالی که دلیل شماره‌ی یک بسیاری از مشکلات جسمی است. احساس سنگینی و خستگی تنها یک جنبه از نشانه‌های استرس است. این حقیقت ثابت‌شده است که استرس بر تمامی سیستم‌های بدن از جمله اسکلتی - عضلانی، تنفسی، قلبی - عروقی، غدد درون‌ریز، معده و روده، عصبی و تولید مثل اثر می‌گذارد. استرس سبب می‌شود بدن هورمون کورتیزول را آزاد کند؛ هورمونی که توسط غدد فوق کلیوی تولید می‌شود. آزادسازی این هورمون منجر به خستگی کلیه‌ها می‌شود که از نشانه‌های آن خستگی، مه مغزی (اختلالات فکری)، سقوط (یا تصادم) متناوب در طول روز و بسیاری نشانه‌های دیگر است.
توجه کامل به استرس در زندگی و تلاش برای تسکین‌دادن آن تا جای ممکن، اهمیت زیادی دارد.
افسردگی یا اضطراب
معمولا افسردگی و اضطراب با استرس همراه هستند و متاسفانه در جامعه‌ی ما نادیده گرفته می‌شوند؛ در حالی که میلیون‌ها انسان نشانه‌های افسردگی و اضطراب دارند. بسیاری از کسانی که افسرده هستند نشانه‌هایی از قبیل کمبود انرژی و اشتیاق و به طور کلی نداشتن میل و انگیزه‌ی برخاستن از بستر را دارند. این‌ها شرایطی هستند که باید به دقت بررسی کنید و در صورت داشتن آنها، برای برطرف کردنشان اقدام کنید.
کم‌کاری غده‌ی تیروئید
به بیان ساده کم‌کاری تیروئید هنگامی ایجاد می‌شود که غده‌ی تیروئید نتواند به اندازه‌ی نیاز بدن هورمون تولید کند. این وضعیت سبب کندشدن متابولیسم (سوخت‌وساز بدن) می‌شود. این بیماری می‌تواند منجر به ایجاد حس خستگی یا حتی اضافه‌وزن شود. یک درمان رایج برای کم‌کاری غده‌ی تیروئید، درمان جایگزینی هورمون است.
ازدیاد کافئین
به طور کلی مصرف بیش از حد کافئین می‌تواند غده‌ی فوق کلیوی را تحت تاثیر قرار داده و در نتیجه سطح انرژی را پایین آورد و منجر به سقوط (تصادم) اتفاقی شود.
نتیجه‌گیری
مهم‌ترین نکته این است که متوجه احساس سنگینی یا خستگی خود شوید و برای برطرف‌کردن آن اقدام کنید. هرگز به حالت بی‌حالی و کمبود انرژی عادت نکنید چون بیشتر ما انسان‌ها خیلی زود تمایل پیدا می‌کنیم چنین شرایطی را عادی فرض کنیم. اگر تا اینجا همراه ما بودید و این مطلب را خواندید، پس در مسیر درست قرار دارید. جنبه‌های مختلف زندگی‌تان را بررسی کنید تا ببینید چگونه می‌توانید برای بهبود سلامت روانی، احساسی و فیزیکی‌تان اقدام کنید. امید داریم این هفت دلیلِ احساسِ خستگی و سنگینی بتواند در پیشبرد شما در مسیر سلامتی کمک‌رسان باشد.
منبع: Lifehack
                           ",https://www.asriran.com/003UPI
831871,۱۴۰۱/۰۱/۰۱,حوادث,قاتل چهار سرباز در بوشهر دستگیر شد,پرونده قضائی این سرباز برای روشن شدن ماجرا و سیر مراحل قانونی در حال رسیدگی و بررسی است.,"قاتل چهار سرباز در پادگان نیروی دریایی که به اطراف کوه‌های دیلم استان بوشهر متواری شده بود، طی عملیات پلیس دستگیر شد.

بامداد امروز یک سرباز در پادگان نیروی دریایی در بوشهر پس از به شهادت رساندن چهار نفر از سربازان هم‌خدمتی متواری شد.
بر اساس اعلام روابط عمومی منطقه دوم نیروی دریایی سپاه، پرونده قضائی این سرباز برای روشن شدن ماجرا و سیر مراحل قانونی در حال رسیدگی و بررسی است.
                           ",https://www.asriran.com/003UPH
831869,۱۴۰۱/۰۱/۰۱,بین الملل,سفر نخست وزیر اسراییل به مصر,بنت در این سفر با «عبدالفتاح السیسی» رئیس‌جمهوری مصر دیدار می‌کند.,"ایلنا: نخست‌وزیر اسراییل وارد مصر شد.
 
به گزارش رویترز، «نفتالی بنت» نخست‌وزیر رژیم صهیونیستی امروز -دوشنبه- در سفری از پیش اعلام‌ نشده وارد مصر شد.
 
رسانه‌های صهیونیستی اعلام کردند که بنت در این سفر با «عبدالفتاح السیسی» رئیس‌جمهوری مصر دیدار می‌کند.                           ",https://www.asriran.com/003UPF
831868,۱۴۰۱/۰۱/۰۱,علمی,کشف سرنخی جدید از نحوه تشکیل حیات اولیه در زمین,مشخص نیست که آیا مولکول‌های آران‌ای می‌توانند چنین تکاملی انجام دهند یا خیر. بنابراین در این مطالعه جدید، محققان توکیو یک آزمایش طولانی مدت از همانندسازی آران‌ای انجام دادند.,"محققان دانشگاه توکیو یک مولکول آران‌ای (RNA) ساخته‌اند که نه تنها می‌تواند تکثیر شود، بلکه می‌تواند به طیف متنوعی از مولکول‌های پیچیده‌تر تبدیل شود. این یافته می‌تواند شکاف بزرگی که در معمای نحوه آغاز حیات در زمین وجود دارد را پُر کند.

به گزارش ایسنا و به نقل از نیواطلس، نحوه تشکیل حیات  از مواد غیر زنده، یکی از ژرف‌ترین اسرار جهان علم است. مدت‌ها فرض بر این بود که آران‌ای به‌عنوان نوعی پیش‌ساز برای دی‌ان‌ای عمل می‌کند و در صورت وجود این مولکول‌های ساده در ""سوپ بنیادین"" زمین، امکان تکثیر و تبدیل شدن آن‌ها به طیفی از اشکال متنوع وجود داشته است. با پیچیده‌تر شدن مولکول‌ها، سلول‌های دارای دی‌ان‌ای ایجاد می‌شدند و همه اشکال حیاتی که امروزه می‌بینیم را به وجود می‌آوردند.  
هر چقدرهم که این توضیح دقیق باشد، مشخص نیست که آیا مولکول‌های آران‌ای می‌توانند چنین تکاملی انجام دهند یا خیر. بنابراین در این مطالعه جدید، محققان توکیو یک آزمایش طولانی مدت از همانندسازی آران‌ای انجام دادند.
محققان مولکول‌های آران‌ای رپلیکاز (RNA replicase) را در قطراتی از آب که در روغن محصور بودند، در دمای ۳۷ درجه سانتی‌گراد به مدت پنج ساعت کشت دادند. سپس مواد مغذی به آن اضافه شد و محلول تا یک پنجم غلظت اولیه رقیق و پیش از اینکه به مدت پنج ساعت دیگر مورد کشت قرار بگیرد، هم زده شد. این فرآیند در ۲۴۰ چرخه پنج ساعته تکرار شد و در مجموع ۱۲۰۰ ساعت زمان برد.
مولکول‌های آران‌ای در طول زمان جهش یافته و تغییر کردند. ""گونه"" منفرد آغازین در نهایت به پنج دودمان مختلف منشعب شد. شبکه‌ای از تعاملات بین دودمان‌های مختلف به وجود آمد و این همکاری باعث تکثیر کارآمدتر آن‌ها شد.
""ریو میزوچی"" ( Ryo Mizuuchi)، نویسنده این مطالعه گفت: ما در ابتدا مطمئن نبودیم که امکان تکامل و همزیستی چنین آران‌ای‌های متنوعی  وجود داشته باشد. در زیست‌شناسی تکاملی، ""اصل طرد رقابتی"" بیان می‌کند که اگر بیش از یک گونه برای منابع یکسان با هم رقابت کنند، نمی‌توانند به همزیستی بپردازند. این بدان معناست که مولکول‌ها برای حفظ  تنوع باید راهی برای استفاده از منابع مختلف ایجاد کنند. آن‌ها فقط مولکول هستند، بنابراین ما فکر کردیم که آیا این امکان وجود دارد که گونه‌های شیمیایی غیرزنده به طور خود به خود چنین راهی ایجاد کنند.
اگرچه این آزمایش نشان می‌دهد که احتمال تکامل آران‌ای و ایجاد حیات پیچیده وجود دارد اما این لزوما تاییدی بر رخ دادن آن در دنیای واقعی نیست. محققان قصد دارند آزمایش‌های بیشتری انجام دهند تا با دقت بیشتری دریابند که چگونه آران‌ای می‌تواند راه را برای ایجاد موجودات زنده هموار کند.
این تحقیق در مجله ""Nature Communications"" منتشر شده است.
                           ",https://www.asriran.com/003UPE
831867,۱۴۰۱/۰۱/۰۱,بین الملل,روسیه سفیر امریکا را احضار کرد/ مسکو: بایدن روابط دو کشور را «تا لبه پرتگاه» پیش برده است,اظهارات اخیر آقای بایدن، به ویژه بخشی از آن که ولادیمیر پوتین به دلیل تهاجم ارتش روسیه به خاک اوکراین به عنوان «جنایتکار جنگی» معرفی شده «در شان یک دولتمرد عالی رتبه» نیست.,"یورونیوز: روسیه روز دوشنبه پس از احضار سفیر ایالات متحده در مسکو، جو بایدن، رئیس جمهوری آمریکا را متهم کرد که با اظهاراتی «بی‌ارزش» علیه ولادیمیر پوتین، روابط دو کشور را تا مرز قطع کامل و «لبه پرتگاه» پیش برده است.
 
وزارت امور خارجه روسیه پس از احضار سفیر ایالات متحده در بیانیه‌ای اعلام کرد که اظهارات اخیر آقای بایدن، به ویژه بخشی از آن که ولادیمیر پوتین به دلیل تهاجم ارتش روسیه به خاک اوکراین به عنوان «جنایتکار جنگی» معرفی شده «در شان یک دولتمرد عالی رتبه» نیست.                           ",https://www.asriran.com/003UPD
831856,۱۴۰۱/۰۱/۰۱,سلامت,4 نکته خوراکی درباره ریزش موی سر,تنها پس از گذشت چهار روز، پژوهشگران قادر به مشاهده تغییراتی در شرایط مو و پوست موش هایی بودند که با رژیم غذایی پر چرب تغذیه می شدند.,"عصر ایران – اگر به تازگی متوجه نازک شدن تارهای موی ضخیم خود شده یا تکه هایی بدون مو روی سر موجب جلب توجه‌تان شده است، باید بدانید که تنها نیستید و میلیون ها نفر در جهان هر ساله با ریزش مو مواجه می شوند. در شرایطی که درمان هایی وجود دارند که بازسازی و رویش تارهای مو را نوید می دهند و البته بسیاری از آنها پر هزینه و تهاجمی هستند، نتایج پژوهشی جدید نشان داده ممکن است روشی آسان‌تر برای کمک به کاهش ریزش مو وجود داشته باشد.
یک رژیم غذایی پر چرب ممکن است موجب ریزش مو شود
مطالعه ای که در نشریه Nature منتشر شد، نشان می دهد بین گروهی از موش هایی که با رژیم غذایی پر چرب یا رژیم غذایی استاندارد تغذیه می شدند، آنهایی که رژیم غذایی پر چرب را دنبال می کردند احتمال بیشتری داشت نازک شدن و ریزش مو را تجربه کنند. به گفته دکتر هیرونوبو موریناگا، نویسنده ارشد مطالعه، تغذیه با رژیم غذایی پر چرب با تهی کردن سلول های بنیادی فولیکول مو که در تجدید سلول های بالغ موثر در رشد مو نقش دارند، موجب نازک شدن مو می شود.

آثار رژیم غذایی پرچرب تنها در چند روز قابل توجه بود 
در حقیقت، چندان طولی نکشید تا رژیم غذایی پر چرب تاثیر چشمگیری بر شرایط مو و پوست سوژه های حیوانی مطالعه داشته باشد. تنها پس از گذشت چهار روز، پژوهشگران قادر به مشاهده تغییراتی در شرایط مو و پوست موش هایی بودند که با رژیم غذایی پر چرب تغذیه می شدند. همچنین، نشانه های افزایش استرس اکسیداتیو که با آسیب بافت و افزایش خطر سرطان پیوند خورده است نیز مشاهده شد.
اضافه وزن یا چاقی نیز ممکن است خطر ریزش مو را افزایش دهد 
این نخستین بار نیست که پژوهش های علمی ارتباطی بین وزن، رژیم غذایی و ریزش مو را نشان می دهند. مطالعه ای در سال 2013 که در نشریه Journal of the American Academy of Dermatology منتشر شد، نشان داد بین گروهی از 189 مرد با میانگین سنی 30.8 سال، آنهایی که اضافه وزن داشتند یا چاق بودند، به طور قابل توجهی احتمال بیشتری دارد آلوپسی (ریزش مو) را نسبت به افرادی که وزن عادی داشتند، تجربه کنند.
ریزش موی خود را ممکن است با مصرف کمتر چربی و کلسترول کاهش دهید 
مطالعه ای در سال 2018 که در Scientific Reports منتشر شد، نشان داد بین موش هایی که با رژیم غذایی پر چرب سبک غربی تغذیه می شدند، مصرف دارویی که مانع از تولید گلیکواسفنگولیپیدها (GSLs)، نوعی لیپید موجود در غشا سلولی، می شود به معکوس کردن ریزش مو و از دست دادن رنگدانه مو کمک می کند.
به گفته، دکتر سوبروتو چاترجی، استاد پزشکی در دانشگاه جانز هاپکینز و نویسنده ارشد این مطالعه، یافته های ما نشان می دهد که رژیم غذایی غربی موجب ریزش مو، سفید شدن مو و التهاب پوست در موش ها شده و معتقدیم فرآیندی مشابه در مردانی که ریزش و سفید شدن موی خود زمانی که یک رژیم غذایی سرشار از چربی و کلسترول را دنبال می کنند، رخ می دهد.
                            ",https://www.asriran.com/003UP2
831866,۱۴۰۱/۰۱/۰۱,اقتصادی,فرودگاه امام خمینی: پروازها امشب (دوشنبه اول فروردین) طبق ساعت جدید کشور انجام می‌شود,به ‌همراه داشتن پرینت کارت دو دوز واکسن به زبان انگلیسی و پرداخت عوارض خروجی به‌ صورت اینترنتی پیش از مراجعه به فرودگاه توصیه می‌شود.,"فرودگاه امام خمینی در اطلاعیه‌ای اعلام‌کرد: با توجه به تغییر ساعت رسمی کشور از امشب همه پروازها طبق ساعت رسمی جدید انجام می‌شود.
 
در اطلاعیه فرودگاه امام آمده است: مسافرینی که زمان سفر آن‌ها دوم فروردین است بایستی به تغییر ساعت دقت کنند. ساعت درج‌شده در بلیت منطبق با ساعت جدید است و تمام مسافرین می‌بایست حداقل سه ساعت قبل‌ از زمان درج‌ شده در بلیت در فرودگاه بین المللی امام خمینی (ره) حاضر شوند.
 
در این اطلاعیه آمده است: به ‌همراه داشتن پرینت کارت دو دوز واکسن به زبان انگلیسی و پرداخت عوارض خروجی به‌ صورت اینترنتی پیش از مراجعه به فرودگاه توصیه می‌شود.
 
لازم به ذکر است مسافرین می بایست نسبت به قوانین کشور مقصد از نظر covid_۱۹ از آژانس هواپیمایی که بلیت سفر را تهیه می نمایند اطلاع کسب کرده و اقدامات لازم معمول را به کار گیرند.                           ",https://www.asriran.com/003UPC
831865,۱۴۰۱/۰۱/۰۱,فناوری و IT,اینترنت پر سرعت به ماه و مریخ می‌رسد,"آکواریان امیدوار است تا سال ۲۰۲۴ ""سرویس داده‌ها و ارتباطات"" خود را با کمک شرکت‌های مختلفی که با آن‌ها در حال تعامل است، ارائه کند.","یک پروژه اینترنت فضایی که در مراحل اولیه  قرار دارد به تازگی ۶۵۰ هزار دلار بودجه دریافت کرده تا به توسعه و انجام بررسی‌های فنی برای اتصال زمین، ماه و به طور بالقوه مریخ به سیستم‌ انتقال داده ""باندپهن"" (broadband) بپردازد. 
به گزارش ایسنا و به نقل از اسپیس، شرکت فضایی ""آکواریان اسپیس"" (Aquarian Space) به تازگی خبر از دریافت این بودجه داده و آن را گامی در راستای رسیدن به هدف نهایی خود یعنی برقراری اینترنت پر سرعت میان زمین، ماه و مریخ اعلام کرده است. این شرکت قصد دارد اولین سیستم ارتباطی ماه را تا سال ۲۰۲۴ مستقر کند.

آکواریان در بیانیه‌ای گفت: چشم‌انداز این استارآپ ساخت چیزی است که آن را ""Solnet"" می‌نامد که بر پایه ""شبکه‌های ماهواره‌ای تجاری با نرخ داده بالا و تحویل پرسرعت"" (commercial high data rate, high-speed delivery satellite networks) با سرعت ۱۰۰ مگابیت بر ثانیه ایجاد خواهد شد.
""کلی لارسون"" (Kelly Larson)، مدیر عامل آکواریان اسپیس در این بیانیه گفت: در سال ۲۰۲۱، ۱۳ فرودگر، مدارگرد و مریخ نورد روی ماه و اطراف آن قرار داشته است و تا سال ۲۰۳۰، ما حدود ۲۰۰ مورد از آن‌ها خواهیم داشت که یک اقتصاد چند میلیارد دلاری قمری ایجاد می‌کنند.  
شرکت ""آکواریان اسپیس"" در حال انجام بازبینی‌های فنی با چندین شرکتی است که  در برنامه سرویس محموله‌های تجاری ماه ناسا (Commercial Lunar Payload Services) به اختصار ""CLPS"" شرکت دارند.
طبق برنامه ""CLPS"" تا پایان دهه ۲۰۲۰ چندین محموله، فرودگر و سایر تجهیزات علمی به ماه خواهند رفت تا از برنامه آرتمیس ناسا که هدف آن رساندن انسان به ماه است، حمایت کنند.
آکواریان امیدوار است تا سال ۲۰۲۴ ""سرویس داده‌ها و ارتباطات"" خود را با کمک شرکت‌های مختلفی که با آن‌ها در حال تعامل است، ارائه کند.
این شرکت در نهایت قصد دارد سرویس داده مبتنی بر فضای Solnet راه‌اندازی کند، اما تاکنون جزئیات فنی کمی از جمله اینکه از چه نوع ماهواره‌هایی استفاده می‌شود یا چگونه این ماهواره‌ها به فضا ارسال می‌شوند منتشر شده است.
                           ",https://www.asriran.com/003UPB
831864,۱۴۰۱/۰۱/۰۱,اقتصادی,رئیس اتاق بازرگانی تهران: میلیون‌ها ایرانی منتظر احیای برجام هستند,با «توقف موقت مذاکرات» میلیون‌ها ایرانی چشم‌انتظار نتیجه نهایی مذاکرات هستند و امیدوارم تیم مذاکره‌ کننده ایران با همراهی دیگر نهادها در هفته‌های آغازین ۱۴۰۱ خبرهای خوبی را برای مردم داشته باشند.,"رئیس اتاق بازرگانی تهران در پیامی به مناسبت آغاز سال نو، به اولویت‌های اقتصادی کشور در سال جدید اشاره کرد و گفت: در حال حاضر با «توقف موقت مذاکرات» میلیون‌ها ایرانی چشم‌انتظار نتیجه نهایی مذاکرات هستند و امیدوارم تیم مذاکره‌ کننده ایران با همراهی دیگر نهادها در هفته‌های آغازین ۱۴۰۱ خبرهای خوبی را برای مردم داشته باشند.
مسعود خوانساری در این پیام به مشکلات و محدودیت‌هایی که اقتصاد ایران در ماه‌های گذشته با آن مواجه بوده، اشاره کرده و از امید برای بهبود اوضاع در سال ۱۴۰۱ خبر داده است.
او در بخشی از این پیام نوشته: «نوروز» نماد شروع فصلی دوباره و الهام‌بخش پایان روزهای زمستان و یخبندان است و ایران و ایرانیان در حالی نوروز ۱۴۰۱ و آغاز قرن جدید را جشن می‌گیرند که بیش از هر زمان دیگر به پیام آمدن بهار نیازمندند؛ فصل تازه اقتصادی، اجتماعی، فرهنگی و سیاسی و واگذاری کارها به مردم و بخش خصوصی و بهبود معیشت و شرایط زندگی مطالبه و خواسته اصلی در سال جدید است. ایرانیان در شرایطی به استقبال قرن جدید می‌روند که مرور سده اخیر می‌تواند درس‌های بسیاری برای سیاستگذاران داشته باشد؛ ۱۰۰ سالی که کشور از پس فراز و نشیب‌هایی همچون جنگ، اشتغال، کودتا، قحطی و... با اتکا به سرمایه اجتماعی (مردم، فعالان اقتصادی و اجتماعی و فرهنگی و...) مشکلات را پشت سر گذاشت و حالا نیازمند برنامه‌ریزی دقیق برای آینده‌ای همراه با چشم‌انداز توسعه همه‌جانبه است.
رئیس اتاق تهران ادامه داده: آینده ایران نه با تکیه بر «نفت» و «اقتصاد دولتی» که با بهره گرفتن از آخرین تکنولوژی و فناوری، جذب سرمایه‌گذاری (خارجی و داخلی) و کمک گرفتن از نیروهای خلاق و توانمندی که متاسفانه شاهد مهاجرت گسترده آنها هستیم، رقم خواهد خورد و هرگونه برنامه‌ریزی، قانونگذاری و سیاستگذاری که بدون نگاه باز به این نیازسنجی‌ها باشد، محکوم به شکست خواهد بود و حاصلی جز عقب‌افتادگی بیشتر ایران از کشورهای هم‌رده خود همچون کره‌جنوبی، ترکیه، مالزی، ژاپن، امارات متحده عربی و... نخواهد داشت؛ نوروز امسال باید فصل تغییر ریل‌گذاری‌ها، سیاستگذاری‌های مدیریتی و حکمرانی در کشور باشد.
خوانساری با اشاره به مشکلاتی که کرونا برای اقتصاد ایران به وجود آورده، بیان کرد: ایران قرن ۱۴ را با همه‌گیری وبا و حصبه شروع کرد و حالا با فروکش کردن پاندمی کرونا به پایان می‌رساند؛ سال ۱۴۰۰ در حالی شروع شد که بزرگترین نگرانی کشور به مرگ هم‌وطنان بر اثر کرونا اختصاص داشت و هیچ چشم‌اندازی نسبت به فروکش کردن بیماری و واکسیناسیون وجود نداشت اما دیدیم که با برنامه‌ریزی، کمک گرفتن از تجربه جهانی، فداکاری کادر درمان، واردات میلیون‌ها دوز واکسن و واکسیناسیون گسترده؛ شرایط به کلی عوض شد و همین تجربه می‌تواند الگویی برای تحولات در دیگر سطوح باشد. خوشحالم سال جدید را در حالی شروع می‌کنیم که می‌توان گفت شیوع کرونا در ایران و جهان تقریبا کنترل شده است و همین موضوع می‌تواند ظرفیت‌های بسیار زیادی از نظر اقتصادی، اجتماعی و... در سال آینده برای کشور به وجود آورد.
او با اشاره به تداوم مذاکرات هسته‌ای برای کنار رفتن تحریم‌ها، تصریح کرد: در این بین البته می‌توانستیم نوروز ۱۴۰۱ را همزمان با توافق هسته‌ای با قدرت‌های جهانی جشن بگیریم؛ اتفاقی که حتما کام مردم را که با سخت‌ترین تحریم‌های ظالمانه در سال‌های گذشته روبه‌رو بوده‌اند شیرین‌تر می‌کرد اما حالا با «توقف موقت مذاکرات» میلیون‌ها ایرانی چشم‌انتظار نتیجه نهایی مذاکرات هستند و امیدوارم تیم مذاکره‌ کننده ایران با همراهی دیگر نهادها در هفته‌های آغازین ۱۴۰۱ خبرهای خوبی را برای مردم داشته باشند.
توافق هسته‌ای و برداشته شدن تحریم‌ها حتما به گشایش‌های اقتصادی، جذب سرمایه‌گذاری و بهبود معیشت مردم منجر خواهد شد و امید تازه و فرصت‌های جدیدی را به وجود می‌آورد. علاوه بر اینها جنگ روسیه و اوکراین و چالش‌هایی که برای امنیت غذایی، انرژی و... به وجود آمده است؛ شرایط جهان را بسیار پیچیده‌تر از قبل کرده و در این میانه ایران باید تامین منافع ملی را در تصمیمات استراتژیک خود مورد توجه قرار دهد و با دیپلماسی قوی بکوشد تا هوشمندانه بازیگری بی‌طرف باشد و بیشترین بهره را از فرصت‌های احتمالی کسب کند.                           ",https://www.asriran.com/003UPA
831863,۱۴۰۱/۰۱/۰۱,حوادث,۴ کشته و ۴ مصدوم در تصادف جاده یاسوج - اصفهان,یک از فوتی های این تصادف سرنشین خودرو دناپلاس بودند و تا کنون بعلت آتش گرفتن خودرو دناپلاس هویت آنها مشخص نشده است.,"سخنگوی اورژانس۱۱۵ استان کهگیلویه و بویراحمد از برخورد مرگبار منجر به آتش سوزی دناپلاس و سمند در محور یاسوج به اصفهان خبر داد.
 
محمدامین نیکویی در گفت و گو با ایسنا گفت: این تصادف رانندگی ساعت ۱۲ و ۵۱ دقیقه درمحدوده پل «تلگاه» محور یاسوج به اصفهان رخ داده است که بلافاصله تیم های اورژانس و هلال احمر به محل حادثه اعزام شدند.
 
وی اظهار کرد: مصدومان حادثه توسط ۳ دستگاه آمبولانس اورژانس ۱۱۵ از کریک، سرتنگ پاتاوه و شهرک صنعتی یاسوج و یک دستگاه اتوبوس آمبولانس اورژانس ۱۱۵ که در پلیس راه یاسوج به اصفهان مستقر بود و به محل اعزام شدند، همچنین یک اکیپ هلال احمر از پایگاه شهید ازراش سرتنگ دنا به مراکز درمانی یاسوج منتقل شدند.
 
سخنگوی اورژانس ۱۱۵ استان کهگیلویه و بویراحمد عنوان کرد: متاسفانه در این حادثه بعلت شدت تصادف منجر به آتش سوزی هر دو خودرو شد، ۴ نفر در دم جان باختند و ۴ نفر دیگر مصدوم شدند که توسط اکیپ های امدادی به بیمارستان شهید جلیل منتقل شدند.
 

 
نیکویی بیان کرد: یک از فوتی های این تصادف سرنشین خودرو دناپلاس بودند و تا کنون بعلت آتش گرفتن خودرو دناپلاس هویت آنها مشخص نشده است.
 
وی اظهار کرد: دناپلاس یک فوتی (راننده) و سمند سه فوتی و ۴ مصدوم داشت که وضعیت عمومی دو نفر از مصدومان بسیار وخیم گزارش شده است.
 
                           ",https://www.asriran.com/003UP9
831862,۱۴۰۱/۰۱/۰۱,بین الملل,هشدار آمریکا به پکن درباره ماجراجویی نظامی: اگر بازدارندگی شکست بخورد، وارد جنگ با چین می‌شویم,بر اساس این گزارش، وی چین را به نظامی‌کردن جزایر در دریای جنوبی چین و تبدیل آنها به قلعه‌هایی با تسلیحات ضد هوایی و ضد دریایی متهم کرد.,"فارس: حمله روسیه به اوکراین، کشورهای غربی را نگران اقدام احتمالی مشابه چین علیه تایوان نموده است.
 
یکی از فرماندهان نیروی دریایی آمریکا امروز (دوشنبه) هشدار داد که در بحبوحه ادعاها مبنی بر آماده‌شدن پکن برای اقدام نظامی، در صورت شکست خوردن «بازدارندگی» در منطقه هند و اقیانوس آرام، واشنگتن نیز آماده «جنگ و پیروزی» در نبرد علیه چین خواهد بود.
 
به نوشته وبگاه «راشاتودی»، دریاسالار «جان سی. آکیلینو» فرمانده نیروی دریایی آمریکا در هند و اقیانوس آرام گفت که در دو دهه گذشته چین «بزرگ‌ترین انباشت نظامی از زمان جنگ جهانی دوم» را انجام داده است و «تجمیع تسلیحات آنها در منطقه بی‌ثبات‌کننده است».
 
آکیلینو در مصاحبه‌ای با خبرگزاری «آسوشیتدپرس» مدعی شد در حالی که ماموریت ارتش آمریکا «جلوگیری از جنگ» در منطقه است، اما پنتاگون آماده جنگ و پیروزی در درگیری علیه چین خواهد بود.
 
بر اساس این گزارش، وی چین را به نظامی‌کردن جزایر در دریای جنوبی چین و تبدیل آنها به قلعه‌هایی با تسلیحات ضد هوایی و ضد دریایی متهم کرد.
 
این نظامی آمریکایی، آن را بخشی از تلاش‌های گسترده‌تر چین برای «گسترش قابلیت تهاجمی جمهوری خلق چین در فراسوی سواحل قاره‌ای» خواند و مدعی شد که پکن از این جزایر برای پرواز هواپیماهای جنگنده و بمب‌افکن در طول یک درگیری احتمالی استفاده خواهد کرد.                           ",https://www.asriran.com/003UP8
831860,۱۴۰۱/۰۱/۰۱,اقتصادی,افت ۸ درصدی سهام شرکت بوئینگ در پی سقوط یک فروند هواپیما در چین,"تلویزیون سی سی تی وی چین ساعاتی پیش خبر داد که یک فروند هواپیمای مسافربری شرکت هواپیمایی ""چین شرقی"" در منطقه گوانگ شی دچار حادثه شده است.","در پی سقوط یک فروند هواپیمای مسافربری بوئینگ ۷۳۷، ارزش سهام این شرکت در معاملات پیش گشایش بازارهای سهام آمریکا ۸ درصد کاهش یافت.


به گزارش ایرنا، خبرگزاری رویترز امروز نوشت که هنوز علت این حادثه روشن نشده است. منابع چینی خبر داده اند که هیچ نشانی از نجات یافتگان احتمالی این فاجعه دیده نشده و بوئینگ نیز خبر داده که در حال جمع آوری اطلاعات بیشتر است.
در همین حال سهام شرکت هواپیمایی چین شرقی نیز در معاملات پیش گشایش بازارهای سهام آمریکا ۱۵.۸ درصد نزول کرد.
تلویزیون سی سی تی وی چین ساعاتی پیش خبر داد که یک فروند هواپیمای مسافربری شرکت هواپیمایی ""چین شرقی"" در منطقه گوانگ شی دچار حادثه شده است.
بوئینگ مذکور با ۱۳۳ مسافر از شهر کانمینگ عازم گوانگژو بود و ۶ سال از ساخت آن می گذشت.

                           ",https://www.asriran.com/003UP6
831859,۱۴۰۱/۰۱/۰۱,اقتصادی,توافق بلند مدت آلمان با قطر بر سر واردات گاز,آلمان پیش از این با وجود چند سال مذاکره نتوانسته بود بر سر واردات گاز طبیعی مایع از قطر با این کشور به توافق دست پیدا کند.,"یورونیوز نوشت: وزارت انرژی قطر اعلام کرد که آلمان در چهارچوب توافقی بلند مدت با این کشور در نظر دارد روند ساخت دو پایانه گاز طبیعی مایع (ال ان جی) را تسریع کند.
 
آلمان به دنبال حمله روسیه به اوکراین در نظر دارد وابستگی خود به واردات گاز از روسیه را کاهش دهد. توافق بین دوحه و برلین در جریان سفر روبرت هابک، وزیر اقتصاد آلمان به قطر به دست آمد. او در جریان این سفر با تمیم بن حمد آل ثانی، امیر قطر دیدار کرد.
 
آلمان پیش از این با وجود چند سال مذاکره نتوانسته بود بر سر واردات گاز طبیعی مایع از قطر با این کشور به توافق دست پیدا کند. جایگاه نامشخص واردات گاز طبیعی مایع در سیاست‌های درازمدت آلمان در حوزه انرژی و لزوم سرمایه‌گذاری در ساخت پایانه‌های ال ان جی از دلایل عدم دستیابی به چنین توافقی بود.
 
قطر همواره با اشاره به هزینه سنگین مورد نیاز برای تولید گاز طبیعی مایع بر لزوم دستیابی به توافقی بلند مدت با آلمان تاکید می‌کرد. این کشور حاشیه خلیج فارس یکی از سه صادرکننده اصلی ال ان جی در جهان است و در نظر دارد سطح تولید خود را تا سال ۲۰۲۷ میلادی ۵۰ درصد افزایش دهد.
 
سخنگوی وزارت اقتصاد آلمان ضمن تائید دستیابی به توافق بلندمدت با قطر برای خرید ال ان جی گفت که گام بعدی مذاکره شرکت‌های انرژی دو طرف با یکدیگر خواهد بود. آلمان نیمی از گاز مصرفی خود را از روسیه وارد می‌کند. این در حالی است که به دنبال حمله نظامی روسیه به اوکراین بحث بر سر لزوم تحریم خرید گاز روسیه در میان کشورهای اتحادیه اروپا به طور جدی مطرح شده است.
 
روبرت هابک پیش از سفرش به خاورمیانه گفته بود که نگران تامین گاز مصرفی کشورش برای زمستان آینده است. او علاوه بر قطر به امارات عربی متحده نیز سفر کرد. آلمان نه تنها ممکن است در آینده برای تامین گاز مصرفی واحدهای مسکونی با مشکل مواجه شود بلکه برای تامین گاز مورد نیاز صنایع که چرخ اصلی اقتصاد این کشور محسوب می‌شوند نیز احتمالا با چالش روبرو خواهد شد.
 
وزیر اقتصاد آلمان اخیرا به نروژ، یکی از اصلی‌ترین تولیدکنندگان گاز جهان نیز سفر کرده بود.                           ",https://www.asriran.com/003UP5
831858,۱۴۰۱/۰۱/۰۱,سیاست خارجی,عراق: کمیته تحقیق درباره حمله به اربیل دیدارهایی با طرف ایرانی خواهد داشت,ایران مسئولیت حمله موشکی را برعهده گرفت و کمیته حقیقت یاب صبح روز گذشته از سوی دولت فدرال عراق عازم اربیل شد.,"سخنگوی فرماندهی عملیات مشترک عراق گفت که کمیته تحقیق درخصوص حمله موشکی ایران به پایگاه صهیونیستی به اربیل رفته است و این کمیته دیدارهایی با مسئولان ایرانی انجام خواهد داد.

به گزارش ایسنا به نقل از القدس العربی، تحسین الخفاجی، سخنگوی فرماندهی عملیات مشترک عراق در اظهاراتی گفت که هیات تحقیق درخصوص حمله موشکی ایران به مرکز راهبردی رژیم صهیونیستی در اربیل از نزدیک از محل حمله بازدید کرد.
وی که عضو این هیات است تاکید کرد: کمیته تحقیق به دستور مصطفی الکاظمی، نخست وزیر عراق به اربیل رفت.
الخفاجی گفت: ما در مراحل اولیه تحقیقات خود هستیم و دیدارهایی با طرف ایرانی نیز خواهیم داشت و بعد از تکمیل این تحقیقات از طریق رسانه ها نتایج را اعلام خواهیم کرد.
این مسئول عراقی در ادامه خاطرنشان کرد: ایران مسئولیت حمله موشکی را برعهده گرفت و کمیته حقیقت یاب صبح روز گذشته از سوی دولت فدرال عراق عازم اربیل شد.
بر اساس این گزارش، قاسم الاعرجی، مشاور امنیت ملی عراق روز یکشنبه در راس هیاتی برای تحقیق درخصوص حمله موشکی اخیر ایران به مرکز راهبردی رژیم  صهیونیستی وارد اربیل شد.
 اخیرا حاکم الزاملی، نایب رییس پارلمان عراق در گفت وگویی اعلام کرد که پارلمان عراق درخصوص حمله موشکی ایران به اربیل موضع اتخاذ خواهد کرد و کمیته حقیقت یاب به اقلیم کردستان رفته و اطلاعاتی در این خصوص جمع آوری کرده است. پارلمان عراق از ایرج مسجدی، سفیر ایران در بغداد و همچنین وزیر امور داخلی کردستان دعوت کرده است که در جلسه پارلمان حضور یابند.
سپاه پاسداران انقلاب اسلامی ایران روز یکشنبه گذشته در بیانیه‌ای اعلام کرد: در پی جنایات اخیر رژیم جعلی صهیونیستی و اعلان قبلی مبنی بر بی پاسخ نگذاردن جنایت ها و شرارت های این رژیم منحوس؛  ""مرکز راهبردی توطئه و شرارت صهیونیست‌ها"" مورد هدف موشک های قدرتمند و نقطه زن ""سپاه پاسداران انقلاب اسلامی"" قرار گرفت. بار دیگر به رژیم جنایتکار صهیونیستی هشدار می‌دهیم، تکرار هر گونه شرارت با پاسخ های سخت، قاطع و ویرانگر مواجه خواهد شد.
                           ",https://www.asriran.com/003UP4
831857,۱۴۰۱/۰۱/۰۱,سیاسی,رهبر انقلاب: در ماجرای اوکراین نژادپرستی غرب را همه دیدند/ اقتصاد کشور را نباید به تحریم ها گره زد,در دولت‌های گذشته طرح‌های گوناگونی برای اشتغال آفرینی اجرا شد که تقریبا همه این طرح‌ها ناموفق بود. پول پاشی به جایی نمی رسد.,"رهبر انقلاب اسلامی با بیان اینکه امید منشأ همه حرکت‌ها و پیشرفت‌ها است، گفتند: سخنرانان و نویسندگان در مردم امید ایجاد کنند. زمینه‌های امید کم نیست بگذارید دشمنان از امیدواری مردم ایران به خشم بیایند.

به گزارش ایسنا، چکیده سخنان حضرت آیت الله خامنه‌ای رهبر انقلاب اسلامی را می‌خوانید:
* این سومین نوروزی است که از حضور در جوار حرم حضرت علی بن موسی الرضا محروم هستم برای همین از اینجا سلامی خدمت ایشان عرض می‌کنم.
* درباره نوروز ایرانی و این عید بهاری نکاتی وجود دارد که گاهی عرض کردیم. یک نکته آمیختگی این عید ملی با ذکر و دعا و معنویت است.
*شاید در بین اعیاد اول سال در بین ملت ها،   کم نظیر است که مردم عید ملی را دعا و نیایش همراه می کنند. دیشب در لحظه تحویل سال همه اقشار مردم سال را با دعای تحویل سال آغاز کردند.
*بهار مظهر امید است. خزان و برگ ریزان حتما رفتنی و طراوت و رویش حتما آمدنی است.
*نکته دیگر درباره ذوق مردم ایران است که بهار را مبدأ سال جدید قرار داده اند. بهار پیام امید، طراوت، رویش دارد. این امید به دلیل همزمانی با نیمه شعبان بیشتر شد.
*امید منشأ همه حرکت‌ها و پیشرفت‌ها است. سخنرانان و نویسندگان در مردم امید ایجاد کنند. خدا برای ملت ایران موجبات امید را فراهم کرده است. زمینه های امید کم نیست بگذارید دشمنان از امیدواری مردم ایران به خشم بیایند.
* علت اینکه بحث اقتصادی را در روز اول سال مطرح می‌کنیم به خاطر اهمیت اقتصاد است و اگر اقتصاد همراه با عدالت باشد، همه زمینه های پیشرفت فعال می شود.
*در ده سال گذشته با انباشت چالش های اقتصادی مواجه بوده ایم که باید از آن خلاص شویم و وسایل آرامش برای مردم ایجاد شود.
*در اقتصاد مسأله عمده، تولید ملی است. دولت ها به قدر توان و همت خود و با توجه به شرایط بین المللی تلاش های کرده اند اما مسأله اصلی مسئولان اجرایی کشور، اقتصاد است.
* رویکردهای مردمی آدم را دلگرم می کند که اگر به نحو مناسب ادامه یابد، نشانه های بیشتری از امید ایجاد می کند.
* مطالباتی که مطرح میکنم خطاب به مسئولان قوا است و به این دلیل در فضای عمومی مطرح میکنم که مردم در فضای سیاست های عمومی قرار بگیرند و مطالبات این حقیر را بدانند و از مسئولانی که در این مسیر حرکت می کنند، حمایت کنند. البته خود مردم هم در تحقق این خواسته ها نقش دارند.
* برای رشد اقتصاد کشور به طور قاطع باید به سمت اقتصاد دانش بنیان حرکت کرد یعنی دانش و فناوری پیشرفته نقش آفرینی فراوان و کاملی در همه عرصه های تولید داشته باشد.
* اگر دانش را پایه و زمینه اقتصاد قرار دادیم، هزینه های تولید کاهش می یابد، بهره وری و کیفیت محصول را افزایش می دهد و محصولات رقابت پذیر می شود.
* بخش کشاورزی از تولید دانش بنیان دورتر از بخش های صنعت و خدمات است. با به کارگیری دانش در کشاورزی، می‌توان در زمینه آبیاری نوین، اصلاح بذر و  بهره وری بیشتری از آب و خاک حرکت کرد تا در نتیجه امنیت غذایی کشور حاصل شود و درآمد کشاورزان افزایش یابد. معضل کمبود آب را هم می‌توان حل کرد.
* یکی از مشکلات کشور، کاهش بهره وری است. در این زمینه نسبت به سایر کشورها عقب هستیم اما تولید داشته بنیان می تواند این معضل را برطرف کند. رسیدن به پیشرفت عادلانه اقتصادی و حل مشکل فقر فقط از مسیر تقویت تولید محقق می شود. تقویت تولید با دانش بنیان  بودن تامین می شود. شرکت های دانش بنیان را می توانیم افزایش دهیم. کمتر از هفت هزار شرکت دانش بنیان داریم که ۴ هزار و۵۰۰ شرکت در زمینه تولید هستند.
* این شرکت ها بیش از۳۰۰ هزار شغل مستقیم ایجاد کرده است. به من گفتند که در ۱۴۰۱ می توان این شرکت ها را تا سی درصد افزایش داد که من به این عدد قانع نیستم. توقع من افزایش دو برابری این شرکت هاست. ولی نباید شرکتی درست کرد که فقط اسمش دانش بنیان باشد ولی در عمل دانش بنیان نباشد. در بخش کشاورزی باید این شرکت ها فعال‌تر شوند.
* بخش کشاورزی جز وابسته ترین بخش‌ها است. البته خلاصی از وابستگی سخت است چون منافع عده ای در واردات است ولی باید در این زمینه ایستاد.
* در درجه اول باید مواد غذایی مهم و اساسی در کشور کشت شود تا به امنیت غذایی برسیم. نمی گویم گوجه و هندوانه نکارید. اما باید محصولات اساسی در درجه اول کشت شود.
* اشتغال آفرینی با همین شرکت‌های دانش بنیان بدست می آید. البته نباید اشتباهات گذشته تکرار شود.
*در دولت‌های گذشته طرح‌های گوناگونی برای اشتغال آفرینی اجرا شد که تقریبا همه این طرح‌ها ناموفق بود. پول پاشی به جایی نمی رسد.
* اقتصاد کشور را نباید به تحریم ها گره زد. سیاست‌های جدید نشان داد این حرف درست است. با وجود تحریم‌ها می توان تجارت بین المللی را افزایش داد و وارد قراردادهای بین المللی شد که این اتفاق افتاد.
* نمی گویم دنبال رفع تحریم نباشیم اما کشور را جوری اداره کنیم که تحریم‌ها نتواند ضربه مهم‌ و زیان بزرگ به کشور بزند.
* با افزایش درآمد نفتی چه می خواهیم بکنیم؟ یک راه این است که واردات افزایش یابد که ظاهر خوب و باطن بسیار بدی دارد. راه دیگر این است که از درآمدهای نفتی برای زیرساخت های کشور استفاده کرده و بنیان های اقتصاد را محکم کنیم.
* ملت ما وقتی به مسایل دنیا نگاه می کند، حقانیت خود را در برابر استکبار روشنتر می بیند. انتخاب ملت ما ایستادگی و عدم وابستگی و حفظ استقلال و تقویت درونی کشور بود.
* آمریکا بیست سال در افغانستان چه کردند و چگونه بیرون رفتند و چه مشکلاتی برای مردم ایجاد کردند. رییس جمهور اوکراین خطاب به غرب چه لحن تندی را به کار می برد. بمباران هر روزه مردم مظلوم یمن را مشاهده می‌کنید. عربستان ۸۰ نفر جوان و حتی نوجوان را گردن زد.
* در ماجرای اوکراین نژادپرستی غرب را همه دیدند. قطار را نگه می دارند که سیhه پوست را پیاده کنند. اظهار تأسف می کنند که جنگ در خاورمیانه نیست و در اروپا است‌.
* با این همه ظلم و ستمگری، ادعای حقوق بشری دارند و از کشورهای مستقل باج گیری می کنند. ملت ایران با چشمان باز این مسائل را می بیند.
* امروز بیش از گذشته به کار و جدیت، همدلی، هم افزایی و اتحاد مردم و مسیولان نیاز داریم.
* تنازع هایی بین آحاد ملت یا بعضی مسئولان با یکدیگر یا مسئولان با مردم مشاهده می شود که غالبا پوچ و براساس  حب نفس، بی تقوایی است که باید کنار گذاشته شود.  بسیج عمومی مردم ایران را نباید با این تنازع ها تخریب کرد.
                           ",https://www.asriran.com/003UP3
831855,۱۴۰۱/۰۱/۰۱,سیاست خارجی,آژانس فضایی اروپا نوروز را تبریک گفت,"این آژانس فضایی تصاویری از آینه‌های تلسکوپ فضایی هابل، جیمزوب، هرشل، ماهواره چیاپس (CHEOPS)، ماهواره رصد زمینی ""Aeolus"" و رصدخانه فضایی ""ایکس. ام. ام-نیوتن""(XMM-Newton) منتشر کرد.","آژانس فضایی اروپا با انتشار تصاویری در صفحه اینستاگرام خود، نوروز را تبریک گفت.
 
به گزارش ایسنا، این آژانس فضایی در صفحه خود نوشت: زمان تولدی دوباره فرا رسیده است. نوروز مبارک. (Nowruz Mubarak)
 
آژانس فضایی اروپا در ادامه توضیح داد که اعتدال بهاری در نیمکره شمالی نشان‌دهنده فرا رسیدن بهار است و همزمان با آن میلیون‌ها نفر در سراسر جهان سال نو پارسی را جشن می‌گیرند. یکی از سنت‌های آن، چیدن سفره‌ای به نام هفت ‌سین است که شامل موارد مختلفی از جمله آینه است.
 
اگر برای جشن خود به آینه فضایی نیاز دارید ما این آینه‌ها را فراهم کرده‌ایم که می‌توانید از میان آن‌ها انتخاب کنید.
 
این آژانس فضایی تصاویری از آینه‌های تلسکوپ فضایی هابل، جیمزوب، هرشل، ماهواره چیاپس (CHEOPS)، ماهواره رصد زمینی ""Aeolus"" و رصدخانه فضایی ""ایکس. ام. ام-نیوتن""(XMM-Newton) منتشر کرد.
 
 
 
آینه تلسکوپ فضایی هابل 
 

 
آینه تلسکوپ فضایی ""جیمزوب""
 

 
تلسکوپ ""هرشل""
 

 
ماهواره چیاپس (CHEOPS)
 

 
ماهواره رصد زمینی ""Aeolus""
 

 
تلسکوپ""ایکس. ام. ام-نیوتن""(XMM-Newton)
 
                           ",https://www.asriran.com/003UP1
831854,۱۴۰۱/۰۱/۰۱,سلامت,خطر ابتلا به کرونا با مصرف زیاد شیرینی در نوروز,رعایت شیوه‌نامه‌های بهداشتی در نوروز برای پیشگیری از کرونا ضروری است و در صورت لزوم از انواع شیرینی‌های ساده و در اندازه کوچک برای پذیرایی استفاده شود تا میهمانان با افزایش دریافت قند و چربی اضافی مواجه نشوند.,"مدیرکل دفتر بهبود تغذیه جامعه وزارت بهداشت، درمان و آموزش پزشکی گفت: مصرف زیاد مواد قندی و شیرین در نوروز موجب تضعیف سیستم ایمنی می‌شود و خطر ابتلا به کرونا را افزایش می‌دهد.


زهرا عبداللهی در گفت و گو با ایرنا به سالمندان، کودکان و نوجوانان توصیه کرد از پرخوری و مصرف شیرینی در روزهای نوروز خودداری کرده تا دچار چاقی و کرونا نشوند.
وی اظهار داشت: رعایت شیوه‌نامه‌های بهداشتی در نوروز برای پیشگیری از کرونا ضروری است و در صورت لزوم از انواع شیرینی‌های ساده و در اندازه کوچک برای پذیرایی استفاده شود تا میهمانان با افزایش دریافت قند و چربی اضافی مواجه نشوند.
عبداللهی ادامه داد: شیرینی‌های تازه که با مقدار زیاد شکلات، خامه یا ژله تهیه می‌شوند، میزان کالری بالایی دارند و  زیادی قند و چربی وارد بدن می‌کنند که علاوه بر اضافه وزن، بالا رفتن میزان چربی‌های خون را نیز به دنبال دارد و توصیه می‌شود برای پیشگیری از اضافه وزن و چاقی که عامل خطر ابتلا به کرونا است به جای شیرینی یا شکلات یک عدد میوه مصرف شود.  
وی اضافه کرد: مصرف میوه و سبزی  به خاطر دارا بودن مواد مغذی گوناگون از جمله ویتامین‌های  A، C، B ، املاح معدنی  آهن، منیزم، پتاسیم و  موادآنتی اکسیدانی همچون فلاونوئید و کارتنوئید می‌تواند با تقویت سیستم ایمنی ما را در برابر بیماری‌های زیادی به ویژه کرونا بیمه کند.
مدیرکل دفتر بهبود تغذیه جامعه وزارت بهداشت تصریح کرد: آنتی اکسیدان‌ها  از طریق ترکیب با رادیکال‌های آزاد که به دنبال واکنش‌های اکسیداسیونی در بدن تولید می‌شوند از آسیب و تخریب سلول‌های بدن جلوگیری می‌کنند؛ در واقع مصرف سبزیجات رنگارنگ به دلیل املاح معدنی و ویتامین‌های مختلف می‌تواند بروز بیماری‌های غیرواگیر مانند بیماری‌های قلبی، فشار خون، دیابت، سرطان به‌ویژه سرطان‌های دستگاه گوارش و چاقی را در افراد کاهش دهد.
به گفته عبداللهی، مصرف میوه و سبزی می‌تواند از افزایش وزن و چاقی که احتمال ابتلا به کرونا را در فرد افزایش می‌دهد جلوگیری کند زیرا چاقی خود یک عامل خطر مهم ابتلا به کرونا محسوب می‌شود و مرگ و میر ناشی از کوید ۱۹ در افراد چاق بیشتر است.
وی افزود: در نوروز بهتر است به جای استفاده از نوشابه‌های گازدار و آب میوه‌های صنعتی که قند زیادی دارند از انواع شربت‌های خانگی کم شیرین مانند شربت سکنجبین، خاکشیر، به لیمو، آبلیمو و به جای استفاده شود همچنین توصیه می شود بلافاصله پس از صرف شام نخوابید و یا قبل از خواب آجیل زیاد مصرف نکنید.
مدیرکل دفتر بهبود تغذیه جامعه وزارت بهداشت تصریح کرد: زیاده‌روی در  مصرف آجیل و شیرینی در نوروز  سلامت بدن را از مصرف کافی سایر گروه‌های اصلی غذایی مانند شیر و لبنیات، گوشت و حبوبات و سبزی و میوه باز می‌دارد و در این روزها سعی شود برای پیشگیری از اضافه وزن و چاقی بیشتر از انواع سبزی‌های خام و پخته از جمله  سبزی خوردن و سالاد خانگی در وعده‌های غذایی  استفاده شود.
عبداللهی ادامه داد: انواع سبزی‌های خام و تازه، حاوی ویتامین‌های مختلف است که با تقویت سیستم ایمنی بدن احتمال ابتلا به کرونا را کاهش می دهد و در این میان استفاده از سیر، زنجبیل و پیاز در وعده های غذاهایی توصیه می شود زیرا  تقویت کننده سیستم ایمنی هستند.

                           ",https://www.asriran.com/003UP0
831853,۱۴۰۱/۰۱/۰۱,اجتماعی ,جایزه پلیس برای رانندگان قانون‌مدار,طرح آماده‌باش نوروزی همیاران پلیس را اجرایی کردیم که ۱۰ میلیون همیار پلیس اکنون در داخل خودروها آماده هستند. کار پژوهشی انجام دادیم و مشخص شد این افراد ۱۸ درصد بر کاهش تخلفات موثر هستند.,"معاون اجتماعی و فرهنگ ترافیک پلیس راهنمایی و رانندگی کشور اقدامات پلیس برای سفرهای نوروزی را تشریح کرد.

به گزارش ایسنا، سرهنگ عین‌الله جهانی در جلسه ستاد مرکزی هماهنگی خدمات سفر گفت: به منظور تلاش برای پیشگیری از تصادفات در کنار اقدامات اجرایی، عملیاتی و میدانی ، پیامکی را به همه رانندگان ارسال و اعلام کردیم که اگر در طرح نوروزی (از ۲۶ اسفند تا ۱۶ فروردین) هنگام تردد از محورها هیچ تخلف و تصادفی نداشته باشند، از طریق سیستمی آن‌ها را شناسایی می‌کنیم و برای این افراد سواری‌ ( سه دستگاه تارا، سه دستگاه شاهین و ۳۰ دستگاه موتورسیکلت برقی) به عنوان جایزه در نظر گرفتیم.
وی با بیان اینکه سردار هادیانفر با وزیر آموزش و پرورش جلسه‌ای داشتند، گفت: طرح آماده‌باش نوروزی همیاران پلیس را اجرایی کردیم که ۱۰ میلیون همیار پلیس اکنون در داخل خودروها آماده هستند. کار پژوهشی انجام دادیم و مشخص شد این افراد ۱۸ درصد بر کاهش تخلفات موثر هستند.
جهانی خاطرنشان کرد: بانوان فرهنگیان ترافیک که زنان شاغل در سازمان‌ها و نهادهای دولتی هستند حدود ۸۵ هزار نفر هستند. به آنان پیام دادیم و اعلام کردیم در کنار خانواده و داخل خودروها، ضمن اینکه خودشان مقررات را رعایت می‌کنند، نظارت لازم را هم داشته باشند.
                           ",https://www.asriran.com/003UOz
831852,۱۴۰۱/۰۱/۰۱,اجتماعی ,زمان و شرایط بازدید از موزه‌ها در نوروز,بر اساس بخشنامه نوروز ۱۴۰۱، نرخ ورودی موزه‌ها و اماکن فرهنگی‌تاریخی تحت پوشش وزارت میراث فرهنگی، گردشگری و صنایع دستی در تعطیلات تغییر نمی‌کند.,"همزمان با آغاز سال ۱۴۰۱، ساعت بازدید از موزه‌ها، کاخ‌ها و برخی محوطه‌های تاریخی تا ۱۹ افزایش پیدا کرد.
 
به گزارش ایسنا، موزه‌های کشور در نوروز بدون تعطیلی از ساعت ۹ صبح باز هستند و حداقل تا ساعت ۱۹ به فعالیت خود ادامه می‌دهند.
 
ساعت فروش بلیت در برخی کاخ موزه‌ها و محوطه‌های تاریخی، از جمله سعدآباد، نیاوران و گلستان در تهران تا حدود ساعت ۱۷ است، اما بازدید و حضور در محوطه تا ساعت ۱۹ امکان‌پذیر خواهد بود.
 
اداره کل موزه‌ها در وزارت میراث فرهنگی، گردشگری و صنایع دستی به مدیران استانی میراث فرهنگی و گردشگری، کاخ موزه‌ها و همچنین موزه ملی این اختیار را داده که در صورت تقاضای زیاد برای بازدید، ساعت کار موزه‌ها و اماکن فرهنگی را افزایش دهند.
 
تمام موزه‌ها و اماکن فرهنگی‌ ـ تاریخی نیز در روز ۱۳ فروردین‌ماه باز هستند، اما کاخ‌های سعدآباد، گلستان و نیاوران و برخی دیگر از محوطه‌های تاریخی برای حفاظت از مجموعه، در روز ۱۳ فروردین‌ماه تعطیل هستند.
 
با توجه به ازدحام جمعیت در برخی موزه‌ها و برای رعایت پروتکل‌های بهداشتی کرونا، به مردم توصیه شده که بلیت این اماکن را غیر از گیشه، به روش اینترنتی از طریق برنامه «آپ» و «تاپ» و یا وب‌سایت https://tafrihati.com/ (زیر نظر وزارت میراث فرهنگی، گردشگری و صنایع دستی) تهیه کنند.
 
بر اساس بخشنامه نوروز ۱۴۰۱، نرخ ورودی موزه‌ها و اماکن فرهنگی‌تاریخی تحت پوشش وزارت میراث فرهنگی، گردشگری و صنایع دستی در تعطیلات تغییر نمی‌کند.
 
طبق همان بخشنامه، عکسبرداری و فیلمبرداری که در روزهای عادی ممنوع اعلام شده، با ""گوشی موبایل"" بدون مانع است.
 
در بسیاری از موزه‌ها و مجموعه‌ها همزمان با نوروز، نمایشگاه‌هایی برپا شده است، مثلا موزه ملی علاوه‌بر نمایشگاه «مرگ در نمک»، «آجرهای سه‌هزارساله استردادی از سوئیس»، «شاهنامه به روایت موزه ملی» و «تمبرهای نوروزی» را در نوروز به نمایش گذاشته است
 
موزه ملی همچنین اعلام کرده در مناسبت ""ساعتِ زمین"" در روز ششم فروردین‌ماه برابر با ششم مارچ، از ساعت ۸:۳۰ تا ۹:۳۰ موزه خاموش می‌شود. برنامه شبی با موزه نیز در روز هشتم فروردین‌ماه اجرا می‌شود.
 
مجموعه نیاوران نیز محل برگزاری نوروزگاه است که مراسم‌های آیینی محلی در آن اجرا می‌شود. این مجموعه همانند موزه ملی و کاخ گلستان، غرفه‌ای را به کودکان اختصاص داده که نقاشی از آثار و قصه‌های موزه از جمله برنامه‌های آن برای کودکان است.  
 
کاخ گلستان نیز برای نخستین بار در نوروز از دو دَرِ منتهی به خیابان‌های پانزده خرداد (در اصلی) و ناصرخسرو (باب عالی) بازدیدکنندگان را می‌پذیرد. دو نمایشگاه آثار مخازن  مجموعه در موزه چادرخانه که ۱۵ اسفندماه در این مجموعه افتتاح شد و همچنین شاهنامه‌های نفیس، از جمله ""بایسنقری"" و ""رشیدا"" در حوضخانۀ گلستان در تعطیلات نوروز قابل بازدید است. این مجموعه نیز محل برگزاری نورزگاه با اجرای نقالی، شاهنامه‌خوانی و موسیقی اقوام است.
 
به گفته مسؤولان کاخ گلستان که تنها میراث جهانی تهران به شمار می‌آید، مدت زمان مورد نیاز برای بازدید از این مجموعه بین دو و نیم تا سه ساعت است. در نوروز فقط طبقه اول عمارت ""شمس‌العماره"" امکان بازدید دارد.
 
عکاسی و فیلمبرداری حرفه‌ای از این مجموعه تاریخی منوط به داشتن مجوز کتبی از روابط عمومی وزارت میراث فرهنگی و گردشگری است. عکاسی غیرحرفه‌ای توسط دوربین خانگی و موبایل بدون فلاش در موزه‌های مجموعه گلستان مجاز است. کشیدن سیگار حتی در داخل محوطه این میراث جهانی ممنوع است.  
 
برنامه بازدید از مجموعه‌های جهانی تخت جمشید، پاسارگاد، نقش رستم و نقش رجب، موزه بیشاپور، تنگه چوگان، آتشکده فیروزآباد، کاخ ساسانی سروستان و موزه مردم‌شناسی کازرون در شیراز، از ساعت ۸ صبح تا ۱۸ اعلام شده است. در مجموعه تخت جمشید برنامه نور و صدا هر روز در تعطیلات نوروز از ساعت ۱۹:۳۰ تا ۲۰:۳۰ اجرا می‌شود. ساعت بازدید از مسجد نصیرالملک، حافظیه، سعدیه، باغ‌های ارم، عفیف‌آباد و ارگ کریمخانی هم از ساعت ۸ صبح تا ۲۴ اعلام شده است.
 
بازدید از گنبد سلطانیه در زنجان و مسجد شیخ صفی‌الدین اردبیلی در تعطیلات نوروز نیز از ساعت ۸ تا ۱۸ امکان‌پذیر است.                           ",https://www.asriran.com/003UOy
831851,۱۴۰۱/۰۱/۰۱,اقتصادی,اگر اشتباهی از نهضت ملی مسکن خط خورده‌ایم چه کنیم؟,پالایش سه شرط ابتدایی برای حدود ۹۰ درصد از ثبت نام کنندگان صورت گرفته و شرط چهارم که سابقه سکونت است، در استان یا شهر جدید مورد تقاضا مورد بررسی قرار می‌گیرد.,"در طرح نهضت ملی مسکن که روز گذشته مهلت ثبت‌نام آن به پایان رسید بیش از ۵ میلیون و ۳۰۰ هزار نفر ثبت‌نام کردند و افراد واجد شرایط تا پایان خردادماه ۱۴۰۱ تعیین تکلیف می‌شوند؛ طبق اعلام وزارت راه و شهرسازی اگر کسی ذی‌ حق باشد و نامش جزو واجدان شرایط اعلام نشده، باید به اداره کل راه و شهرسازی استان یا شهر جدید مربوطه مراجعه کند.
 
به گزارش ایسنا، روز ۲۹ اسفندماه ۱۴۰۰ مهلت ثبت نام در طرح نهضت ملی مسکن برای تمامی گروه‌ها به پایان رسید. آنطور که معاون وزیر راه و شهرسازی اعلام کرده بیش از ۵ میلیون و ۳۰۰ هزار نفر در مجموع دو طرح اقدام ملی و نهضت ملی مسکن نام‌نویسی کردند که از این تعداد ۴۷۷ هزار نفر مردان مجرد ۲۳ تا ۴۵ سال هستند.
 
پالایش سه شرط ابتدایی برای حدود ۹۰ درصد از ثبت نام کنندگان صورت گرفته و شرط چهارم که سابقه سکونت است، در استان یا شهر جدید مورد تقاضا مورد بررسی قرار می‌گیرد.
 
محمود محمودزاده با تاکید بر اینکه بر اساس برنامه زمانبندی تا پیش از تابستان سال ۱۴۰۱ نتیجه نهایی به متقاضیان اعلام می‌شود، اظهار کرد: این بدان مفهوم نیست که نتیجه نهایی در آن تاریخ به همه اعلام می‌شود، بلکه به صورت گروه به گروه از طریق پیامک اطلاع‌رسانی صورت می‌گیرد و هر گروه که در ابتدا پالایش نهایی شود زودتر مطلع می‌شود، اما تا پایان خردادماه همه متقاضیان تعیین تکلیف می‌شوند.
 
وی به پایگاه خبری وزارت راه و شهرسازی گفت: اگر کسی ذی‌حق باشد و به هر دلیلی نامش جزو واجدان شرایط اعلام نشده باشد، باید به اداره کل راه و شهرسازی استانی که ثبت نام کرده یا به شهر جدیدی که در آن محدوده تقاضای مسکن داشته است،  برای بررسی مجدد مستندات مراجعه کند و اگر اشتباهی صورت گرفته باشد،  حتما اعاده و بررسی خواهد شد.
 
نهضت ملی مسکن در یک نگاه
 
بنابراین گزارش، قانون جهش تولید و تامین مسکن (نهضت ملی مسکن) مصوب ۱۷ مردادماه ۱۴۰۰ یکی از برنامه‌های کلان دولت سیزدهم محسوب می‌شود. دولت با تلفیق دو طرح «نهضت ملی مسکن» و «اقدام ملی مسکن» قصد دارد چهار میلیون واحد مسکونی طی چهار سال احداث کند. بانک‌ها موظف شده‌اند سالیانه ۳۶۰ هزار میلیارد تومان تسهیلات به طرح جهش تولید و تامین مسکن اختصاص دهند.
 
طبق آخرین آماری که محمودزاده ـ معاون وزیر راه و شهرسازی ـ ارایه داده تا روز ۱۴ اسفندماه ۱۴۰۰ تعداد ۵۳۴ هزار واحد در قالب اقدام ملی و ۳۳۰ هزار واحد در قالب نهضت ملی مسکن، مجموعا ۸۶۴ هزار واحد یا تکمیل شده یا آماده عملیات اجرایی است. گفته می‌شود تاکنون حدود ۴۰ هزار واحد در دو طرح مذکور افتتاح شده است. بنا به گفته وزیر راه و شهرسازی برای یک میلیون و ۵۰۰ هزار واحد هم زمین تامین شده است. مجموعا در دو طرح حمایتی نهضت ملی مسکن و اقدام ملی بیش از  ۵ میلیون و ۳۰۰ هزار نفر تاکنون ثبت نام کرده‌اند.
 
وام این واحدها در تهران ۴۵۰ میلیون تومان، دیگر کلانشهرها ۴۰۰ میلیون، مراکز استانها ۳۵۰ میلیون، سایر مناطق شهری ۳۰۰ میلیون و روستاها ۲۵۰ میلیون تومان با نرخ سود حداکثر ۱۸ درصد تعیین شده است. طبق آخرین برآوردها قیمت هر متر مربع واحدهای نهضت ملی مسکن ۴.۷ میلیون تومان خواهد بود.                           ",https://www.asriran.com/003UOx
831850,۱۴۰۱/۰۱/۰۱,سیاسی,اقدامات پلیس برای سفرهای نوروزی,طرح آماده‌باش نوروزی همیاران پلیس را اجرایی کردیم که ۱۰ میلیون همیار پلیس اکنون در داخل خودروها آماده هستند. کار پژوهشی انجام دادیم و مشخص شد این افراد ۱۸ درصد بر کاهش تخلفات موثر هستند.,"معاون اجتماعی و فرهنگ ترافیک پلیس راهنمایی و رانندگی کشور اقدامات پلیس برای سفرهای نوروزی را تشریح کرد.
 
به گزارش ایسنا، سرهنگ عین‌الله جهانی در جلسه ستاد مرکزی هماهنگی خدمات سفر گفت: به منظور تلاش برای پیشگیری از تصادفات در کنار اقدامات اجرایی، عملیاتی و میدانی، پیامکی را به همه رانندگان ارسال و اعلام کردیم که اگر در طرح نوروزی (از ۲۶ اسفند تا ۱۶ فروردین) هنگام تردد از محورها هیچ تخلف و تصادفی نداشته باشند، از طریق سیستمی آن‌ها را شناسایی می‌کنیم و برای این افراد سواری‌ ( سه دستگاه تارا، سه دستگاه شاهین و ۳۰ دستگاه موتورسیکلت برقی) به عنوان جایزه در نظر گرفتیم.
 
وی با بیان اینکه سردار هادیانفر با وزیر آموزش و پرورش جلسه‌ای داشتند، گفت: طرح آماده‌باش نوروزی همیاران پلیس را اجرایی کردیم که ۱۰ میلیون همیار پلیس اکنون در داخل خودروها آماده هستند. کار پژوهشی انجام دادیم و مشخص شد این افراد ۱۸ درصد بر کاهش تخلفات موثر هستند.
 
جهانی خاطرنشان کرد: بانوان فرهنگیان ترافیک که زنان شاغل در سازمان‌ها و نهادهای دولتی هستند حدود ۸۵ هزار نفر هستند. به آنان پیام دادیم و اعلام کردیم در کنار خانواده و داخل خودروها، ضمن اینکه خودشان مقررات را رعایت می‌کنند، نظارت لازم را هم داشته باشند.                           ",https://www.asriran.com/003UOw
831849,۱۴۰۱/۰۱/۰۱,اجتماعی ,هشدار نارنجی هواشناسی: تشدید بارش در سه استان شمالی/ از سفرهای غیرضروری خودداری کنید,بارش باران، در ارتفاعات و مناطق سردسیر بارش برف، وزش باد شدید در اردبیل، گیلان و غرب مازندران پیش‌بینی می‌شود.,"سازمان هواشناسی ضمن هشدار درباره تشدید بارش در سه استان شمال کشور نسبت به خودداری از سفرهای غیرضروری و لغزندگی جاده‌ها توصیه کرد.
 
به گزارش ایسنا، سازمان هواشناسی کشور با صدور هشدار نارنجی رنگ با اشاره به تشدید فعالیت سامانه بارشی که از صبح سه‌شنبه (۲ فروردین) تا اواخر وقت ادامه دارد، آورده است: بارش باران، در ارتفاعات و مناطق سردسیر بارش برف، وزش باد شدید در اردبیل، گیلان و غرب مازندران پیش‌بینی می‌شود.
 
در این شرایط بالا آمدن سطح آب رودخانه‌ها، جاری شدن روان‌آب در مسیل‌ها، پدیده مه، کاهش دید، لغزندگی جاده‌ها، اختلال در تردد، کولاک برف در ارتفاعات، تاخیر و احتمال لغو پرواز دور از انتظار نیست بنابراین سازمان هواشناسی اجتناب از سفرهای غیر ضروری، تجهیز خودروها به وسایل ایمنی و گرمایشی و همراه داشتن تجهیزات زمستانی از جمله زنجیر چرخ در جاده‌های برفگیر، اجتناب از فعالیت‌های کوهنوردی، آمادگی دستگاه‌های اجرایی و امدادی به‌ویژه در مسیرهای کوهستانی را توصیه کرد.
 
در هشدار نارنجی ‌رنگ سازمان هواشناسی پیش‌بینی می‌شود که پدیده‌ای جوی اثرات منفی به دنبال داشته باشد و خسارت‌های احتمالی را سبب شود. هشدار نارنجی برای آماده‌باش دستگاه‌های مسئول برای مقابله با یک پدیده خسارت‌زا صادر می‌شود.                           ",https://www.asriran.com/003UOv
831727,۱۴۰۱/۰۱/۰۱,بین الملل,طولانی تر شدن پروازهای خارجی با ممنوعیت عبور از آسمان روسیه (+نقشه),پس از تصمیم بسیاری از کشورها جهت بستن حریم هوایی خود به روی روسیه، این کشور نیز در اقدامی تلافی‌جویانه حریم هوایی خود را به روی 36 کشور از جمله آلمان، انگلیس، فرانسه، اسپانیا، ایتالیا و کانادا بست.,"با بسته شدن آسمان روسیه، پروازهای شرکت های اروپایی، کانادایی و امریکایی، طولانی تر شده است.
به گزارش عصرایران، روسیه آسمان خود را در برابر پرواز شرکت های اروپایی، کانادایی و آمریکایی بسته است. در نتیجه پروازهایی که قبلا از آسمان روسیه عبور می کردند هم اکنون روسیه را دور می زنند و طولانی تر می شوند. 
در ابتدا اتحادیه اروپا، امریکا و کانادا در اعتراض به حمله روسیه به اوکراین، آسمان خود را در برابر هواپیماهای روسی بستند. روسیه هم، دست به واکنش متقابل زد و آسمان خود را برای پروازهای 36 کشور (شامل اتحادیه اروپا، انگلیس، امریکا و کانادا) بست.به دنبال این اتفاقات، همه پروزاهای خارجی شرکت هواپیماهایی دولتی ""ایرفلوت"" روسیه (به استثنا بلاروس) متوقف شده اند.
در حال حاضر هم پروازهای شرکت های روسی برای سفر به مقاصد غربی با مشکلات و مسیرهای خیلی طولانی تری روبه رو شده اند و هم هواپیماهای اروپایی، امریکایی و کانادایی برای رسیدن به سمت برخی مقاصد در شرق جهان مجبور هستند مسیرهای طولانی تری را پرواز کنند.
به عنوان مثال پرواز لندن (انگلیس) - توکیو (ژاپن) که قبلا با عبور از آسمان روسیه 11 ساعت و 30 دقیقه طول می کشد هم اکنون بدون عبور از آسمان روسیه، 14 ساعت و16 دقیقه خواهد بود.همچنین پرواز هیلسینکی (فنلاند) به توکیو (ژاپن) که با عبور از آسمان روسیه، 9 ساعت و 10 دقیقه بود هم اکنون و با عبور از مسیر جایگزین روسیه 14 ساعت و 50 دقیقه است.پرواز لندن (انگلیس) به سیدنی استرالیا هم که تا پیش از این با عبور از آسمان روسیه 15 ساعت و 35 دقیقه بود در حال حاضر با عبور از مسیر دیگری 17 ساعت و 13 دقیقه است.
اینفوگرافیک زیر توسط خبرگزاری آناتولی ترکیه منتشر شده است.                           ",https://www.asriran.com/003UMx
831848,۱۴۰۱/۰۱/۰۱,حوادث,مرگ 202 انسان در سفرهای نوروزی 1401,جانشین پلیس راهنمایی و رانندگی کل کشور درباره زمان وقوع بیشترین تصادفات در پنج روز اخیر نیز گفت: ۲۶ درصد از تصادفات از ساعت ۱۶ تا ۲۰ و ۲۲ درصد نیز از ساعت ۱۲ تا ۱۶ رخ داده است.,"ایسنا: جانشین رییس پلیس راهنمایی و رانندگی از مرگ ۲۰۲ تن در حوادث رانندگی از ابتدای آغاز طرح نوروزی پلیس کشور خبر داد.
 
سردار سید تیمور حسینی در تحلیل وضعیت ترافیکی جاده‌های کشور در پنجمین روز از اجرای طرح نوروزی پلیس در جاده‌ها گفت: از میان ۱۵۴ فقره تصادف رخ داده در شهر ها و جاده ها متاسفانه ۲۰۲ نفر تاکنون در دم جان خود را از دست داده‌اند که از این تعداد ۱۷۴ نفر در جاده ها و ۲۸ نفر در شهرها بوده اند.
 
وی مهم‌ترین دلیل مرگ این افراد را عدم رعایت قوانین راهنمایی و رانندگی و انجام تخلفات حادثه ساز مانند سرعت و سبقت غیر مجاز و نیز بی‌توجهی به جلو اعلام کرد و گفت:‌ به رانندگان توصیه می‌کنم که حین رانندگی احتیاط کامل داشته باشند و با رعایت رعایت مقررات رانندگی از عجله و شتاب در سفر پرهیز کنند.
 
حسینی درباره بیشترین علت وقوع تصادفات رانندگی نیز اظهارکرد:‌ آمارهای پلیس در این پنج روز نشان می‌دهد که عدم توجه به جلو، تخطی از سرعت مجاز و عدم توانایی در کنترل وسایل نقلیه منجر به وقوع عمده تصادفات رانندگی شده است.
 
جانشین پلیس راهنمایی و رانندگی کل کشور درباره زمان وقوع بیشترین تصادفات در پنج روز اخیر نیز گفت: ۲۶ درصد از تصادفات از ساعت ۱۶ تا ۲۰ و ۲۲ درصد نیز از ساعت ۱۲ تا ۱۶ رخ داده است.
 
حسینی درباره افزایش آمار تردد در جاده‌ها نیز اظهارکرد:‌ از ابتدای اجرای طرح تا کنون در مقایسه با نوروز سال قبل شاهد افزایش ۲۳ درصدی تردد بین استانی بودیم همچنین مقایسه روز به روز میزان ترددها نیز نشان می‌دهد که در روز ۲۹ اسفند ماه و به عبارتی آخرین روز سال ترددهای بیش استانی در مقایسه با ۲۹ اسفند ۱۳۹۹ افزایشی هفت درصدی داشته است.
 
وی با اشاره به هشدار سطح زرد سازمان هواشناسی گفت:‌ سازمان هواشناسی کولاک و برف را در جاده های استان های شمال غربی کشور و بارش برف و باران را در اکثر استان‌ها پیش‌بینی کرده است همچنین وزش باد شدید نیز پیش‌بینی شده که احتمالا منجر به خیزش گرد و خاک در برخی جاده های استان‌های جنوبی و شرقی خواهد شد. لذا رانندگان باید آمادگی لازم را برای مواجهه با این تغییرات آب و هوایی داشته باشند و تجهیزات لازم را نیز در خودرو پیش‌بینی کنند.                           ",https://www.asriran.com/003UOu
831847,۱۴۰۱/۰۱/۰۱,بین الملل,طالبان تعطیلات نوروزی را در افغانستان لغو کرد,طالبان به طور رسمی درباره لغو تعطیلات نوروز اطلاع نداده و به ادارات مختلف به طور شفاهی درباره تعطیل نبودن عید نوروز اطلاع رسانی شده است.,"شفقنا: طالبان اعلام کردند باید تمامی کارمندان دولتی و دانشجویان از روز اول فروردین در ادارات و کلاس‌های درس حاضر باشند.
 
بر اساس تصمیم حکومت طالبان، ادارات دولتی روز دوشنبه اول فروردین ۱۴۰۱ هجری خورشیدی در افغانستان تعطیل نیستند.
 
طالبان به طور رسمی درباره لغو تعطیلات نوروز اطلاع نداده و به ادارات مختلف به طور شفاهی درباره تعطیل نبودن عید نوروز اطلاع رسانی شده است.
 
تا پیش از فروپاشی حکومت پیشین و شکل گیری دولت طالبان در ۲۴ مرداد ۱۴۰۰، عید نوروز در افغانستان تعطیل رسمی بود.
 
طالبان اخیرا اعلام کرد از نوروز تجلیل نمی‌کند، اما مانع برگزاری آن نیز نمی‌شود.
 
پیشتر محمد صادق عاکف مهاجر، سخنگوی وزارت دعوت و ارشاد طالبان گفته بود نوروز رسم مجوسی است و طالبان آن را قبول ندارد.                           ",https://www.asriran.com/003UOt
831846,۱۴۰۱/۰۱/۰۱,اجتماعی ,اردبیل/ برف و کولاک راه ارتباطی ۴۰۰ روستا را بست,مردم  قبل از سفر با سامانه ۱۴۱ و یا با شماره تلفن ۳۳۷۴۵۹۰۲ مرکز مدیریت راه‌های اداره کل راهداری و حمل و نقل جاده‌ای استان اردبیل تماس گرفته و از آخرین وضعیت راه‌ها مطلع شوند.,"مدیرکل راهداری و حمل و نقل جاده‌ای استان اردبیل گفت: بارش برف و کولاک راه ارتباطی ۴۰۰ روستای این استان را مسدود کرده و راهداران برای بازگشایی آنها تلاش می‌کنند.

کلیم الله وثوقی با اشاره به آخرین وضعیت جاده های استان در پی بارش های اخیر در گفت و گو با ایسنا اظهار کرد: در پی بارش برف سنگین و وجود کولاک شدید در چند روز اخیر راه ارتباطی حدود هزار روستا در استان اردبیل مسدود شده بود که با تلاش راهداران تاکنون راه‌های ارتباطی روستایی به غیر از ۴۰۰ روستا بازگشایی شده و رفت و آمد در آنها در جریان است.وی گفت: به علت کولاک شدید و یخبندان زمان مشخصی برای بازگشایی راه ارتباطی روستاهای مسدود شده نمی‌توان پیش بینی کرد اما راهداران تلاش می‌کنند در کمترین زمان ممکن راه های ارتباطی مسدود شده را برف روبی و بازگشایی کنند.
مدیرکل راهداری و حمل و نقل جاده‌ای استان اردبیل از تداوم بارش برف به صورت خفیف و کولاک شدید در نقاط مختلف استان اردبیل خبر داد و گفت: بیشتر این روستاها در شهرستان‌های خلخال، کوثر، مشگین‌شهر، اردبیل، نیر، نمین به ویژه در شهرستان های انگوت و گرمی واقع شده است.
وی به وجود کولاک شدید در تمامی جاده‌های استان اردبیل بویژه مناطق کوهستانی و گردنه‌ها اشاره کرد و یادآور شد: تمامی جاده‌های اصلی و فرعی استان برف‌روبی و بازگشایی شده و رفت و آمد در آنها در جریان است.
وثوقی با اشاره به نامساعد بودن شرایط جوی از شهروندان استان خواست تا از سفرهای غیرضروری خودداری و در صورت ضرورت با رعایت سرعت مطمئنه خودروهای خود را به تجهیزات ایمنی و زمستانی از جمله زنجیرچرخ مجهز کنند.
به گفته مدیرکل راهداری و حمل ونقل جاده ای استان در مجموع ۲۳۰ دستگاه ماشین آلات راهداری با ۴۳۰ نفر نیرو در قالب ۶۰ گروه، در ۲۲ منطقه مختلف استان در آماده‌باش کامل بوده و در راهدارخانه سیار و ثابت استان برای خدمات‌رسانی در مواقع نیاز مستقر هستند.
وی از مردم خواست قبل از سفر با سامانه ۱۴۱ و یا با شماره تلفن ۳۳۷۴۵۹۰۲ مرکز مدیریت راه‌های اداره کل راهداری و حمل و نقل جاده‌ای استان اردبیل تماس گرفته و از آخرین وضعیت راه‌ها مطلع شوند.
                           ",https://www.asriran.com/003UOs
831632,۱۴۰۱/۰۱/۰۱,بین الملل,کوبا؛ کمبود کود و دود شدن تنباکوی سیگار برگ,تنباکو اصلی‌ترین صادرات کشاورزی کوبا محسوب می‌شود.,"تحریم‌های آمریکا و بحران اقتصادی ناشی از شیوع کرونا تولید تنباکو و سیگار برگ معروف کوبا را با چالش مواجه کرده است. کشاورزان تنباکوی این کشور از کمبود کود و آفت کش‌ها و به دلیل تحریمها و بحران اقتصادی گله دارند.
به گزارش عصرایران به نقل از خبرگزاری فرانسه،  در حالیکه مشتریان برای خرید هر سیگار کوبایی حدود 10 دلار هزینه ‌می‌کنند، بسیاری از کشاورزان تنباکوی کوبا از برداشت سال گذشته مزرعه خود تنها چند صد دلار به دست آورده‌اند.
""یوریسنیل کابررا"" 35 ساله کشاورز نسل چهارم تنباکو است. او از برگ‌های که در ساخت سیگارهای افسانه‌ای کوبایی به کار می‌رود، درآمد بخور و نمیری دارد.
چشم انداز امسال مزرعه او بدتر از قبل هم شده است.
کوبا تحت تحریم‌های شدید قرار دارد و با بدترین بحران اقتصادی در سه دهه اخیر دست و پنجه نرم می‌کند. کود و آفت کش‌ها نیز در این کشور کاهش یافته است.
کابررا در حالیکه مزرعه‌ای در دره حاصلخیز ""وینالس"" در غرب کوبا را به خبرنگار خبرگزاری فرانسه نشان می‌داد با آه و افسوس گفت: ""محصول امسال به اندازه کافی خوب نیست"".
""گیلرمو مندوزا پراز""  55 ساله از کودکی در مزارع کشت تنباکو کار کرده است/ عکس: خبرگزاری فرانسه

 
او در حالیکه انبوهی از برگ ها را با دستان خود به سمت دستگاه‌های خشک کردن محصول در کلبه‌ها تنباکو می‌برد، گفت: ""امسال کود و آفت کش نداشتیم"".
""کابررا"" نیز مانند سایر کشاورزان استان ""پینار دل ریو""  95 درصد محصول خود را به آژانس دولتی ""تاباکوبا"" می‌فروشد. باقی مانده محصول برای مصارف شخصی مورد استفاده قرار می گیرد.
استان ""پینار دل ریو"" 65 درصد تنباکوی کوبا را تولید می‌کند.
کوبا به خاطر تحریم و مواجه با بدترین بحران اقتصادی سه دهه اخیر با کمبود کود و آفت کش برای تولید و برداشت مهم‌ترین محصول تنباکوی خود مواجه شده است/ عکس: خبرگزاری فرانسه

دولت قیمت تعیین می‌کند
دولت کوبا آفت کش و کودهای شیمیایی را در اختیار تعاونی های دولتی قرار می‌دهد و قیمتی را برای آن تعیین می‌کند تا کشاورزان قادر به تهیه آن باشند.
آژانس دولتی ""تاباکوبا"" قیمت پرداختی برای تنباکوی کشاورزان را براساس کیفیت برگ محصول تعیین می‌کند.
""لیوان آگیوار"" کشاورز 49 ساله از شهرکی ""سن خوان و مارتینز"" در نزدیکی دره ""وینالس"" گفت: ""من باید همه این محصولات را از مقامات بخرم"". ""آنها به ما کود و قارچ کش می دهند و در پایان برداشت همه چیز را از ما می گیرند"".
""آگیار"" نیز مانند ""کابررا"" نگران تاثیر کمبود کود و آفت کش‌ها بر محصول و درآمد خود است.
برگ‌ها در ""کلبه‌های تنباکو"" چوبی و با ماشین‌های ویژه خشک می‌شوند/ عکس: خبرگزاری فرانسه
""پائول نوئه کازرس"" مدیرعامل ""تاباکوبا"" در این باره گفت که واردات مواد شیمیایی کشاورزی در این فصل به دلیل تنگناهای لجستیکی ناشی از شیوع همه‌گیری ویروس کرونا و تحریم‌های مداوم آمریکا ""پیچیده"" شده است.
""کازرس"" مدیر اجرایی ""تاباکوبا"" افزود: برداشت تنباکو از 32 هزار تن در سال 2017 به  25 هزار 800 تن در سال 2020 کاهش یافت و  احتمالا در این فصل به 22 هزار تن خواهد رسید.
کارزس افزود: تاثیر عمده کاهش تولید بر مصرف کنندگان داخلی خواهد بود زیرا این کشور ظرفیت کافی برای تولید سیگارهای صادراتی برای دو سال را دارد.
تنباکو اصلی‌ترین صادرات کشاورزی کوبا محسوب می‌شود.
برداشت تنباکوی کوبا از 32 هزار تن در سال 2017 به  25 هزار 800 تن در سال 2020 کاهش یافت و  احتمالا در این فصل به 22 هزار تن خواهد رسید/ عکس: خبرگزاری فرانسه

کابررا و خانواده‌اش در فصل کشاورزی جدید که از اکتبر (مهر و آبان) گذشته آغاز شده  25 هزار گیاه کاشته‌اند. آنها انتظار برداشت 550 کیلوگرم برگ تنباکو را دارند. چیزی حدود نصف محصول سال گذشته.
کابررا در سال 2021 حدود 80 هزار پزو (3320 دلار آمریکا با نرخ ارز رسمی در این کشور) از محصول خود درآمد داشت.
در آمد این کشاورز با توجه به نرخ مرسوم دلار در بازار سیاه که اکثر معاملات کوبا در آن صورت می‌گیرد حدود 800 دلار برآود می‌شود.
آژانس دولتی ""توباکوبا"" کوبا تمام تنباکوهای تولید شده در این کشور را خریداری می‌کند/  عکس: خبرگزاری فرانسه

درآمد سال جاری آنها از سال گذشته کمتر نیز خواهد شد. کابررا و خانواده‌اش برای بقا به کاشت ذرت و سایر محصولات غذایی چشم دوخته اند.
کابررا مانند پدر و پدربزرگ‌هایش از برگ‌های خشک شده تنباکو، برگ ""گواوا"" (guava )، عسل و نوشیدنی ""رام"" مرهم می‌سازد.
این یک فرآیند پیچیده است و نیاز به تسلط زیادی دارد با این حال کابررا چیز زادی دریافت نمی کند.                           ",https://www.asriran.com/003ULQ
831844,۱۴۰۱/۰۱/۰۱,اجتماعی ,شرایط ثبت‌نام متقاضیان اسکان در خوابگاه‌های دانشگاه تهران,دانشجویان غیربومی روزانه مقطع دکترای حرفه‌ای، در صورتی که ورودی سال ۹۹ باشند، از ساعت ۱۰ صبح ۷ تا ۸ فروردین ۱۴۰۱ و در صورتی که ورودی سال ۱۴۰۰ باشند، در ۱۰ فروردین ۱۴۰۱ برای ثبت‌نام فرصت دارند.,"اداره کل امور خوابگاه‌های دانشگاه تهران در اطلاعیه‌ای، برنامه ثبت‌نام دانشجویان غیربومی روزانه مشغول به تحصیل در این دانشگاه در نیمسال دوم سال تحصیلی ۱۴۰۱-۱۴۰۰ را که متقاضی اسکان در خوابگاه هستند، اعلام کرد.
 
به گزارش ایرنا از روابط عمومی دانشگاه تهران، بر اساس اعلام معاونت دانشجویی دانشگاه تهران، دانشجویانی غیربومی که در بهمن ماه ۱۴۰۰ در خوابگاه ثبت‌نام کرده و ساکن هستند، جهت ادامه اسکان در خوابگاه‌ها نیاز به هیچ‌گونه اقدامی ندارند، اما دیگر دانشجویان غیربومی روزانه مشغول به تحصیل، می‌توانند در تاریخ‌های مشخص‌شده، به سامانه خوابگاهی دانشگاه تهران به نشانی http://ems.ut.ac.ir مراجعه و جهت ثبت‌نام برای اسکان اقدام کنند.
 
گروه اول مربوط به دانشجویان غیربومی روزانه کارشناسی ارشد (ورودی ۹۹)، دکتری تخصصی (ورودی ۹۷ و ۹۸ و ۹۹)، دکتری حرفه‌ای (ورودی ۹۵ و ۹۶ و ۹۷ و ۹۸) و دکتری تخصصی پیوسته که در نیمسال دوم ۱۴۰۰ ساکن نبوده، اما در ترم‌های گذشته سابقه اسکان دارند، می‌شود. این گروه دانشجویان می‌توانند از سوم تا چهارم فروردین ۱۴۰۱ به سامانه خوابگاهی مراجعه و جهت تمدید اسکان اقدام کنند.
 
دانشجویان غیربومی روزانه مقطع کارشناسی ارشد (ورودی ۹۹ و ۱۴۰۰)، دکتری تخصصی (ورودی ۹۷ و ۹۸ و ۹۹ و ۱۴۰۰)، دکتری حرفه‌ای (ورودی ۹۵ و ۹۶ و ۹۷ و ۹۸) و دکتری تخصصی پیوسته نیز که تاکنون اقدام به ثبت‌نام خوابگاه نکرده‌اند، از ساعت ۱۲ ظهر ۶ فروردین تا ۷ فروردین ۱۴۰۱ برای ثبت‌نام در سامانه خوابگاهی مهلت دارند.
 
سومین گروه نیز مربوط به دانشجویان غیربومی روزانه مقطع کارشناسی است. دانشجویان روزانه کارشناسی ورودی سال‌های ۹۷، ۹۸ و ۹۹ از ساعت ۱۰ صبح ۷ فروردین تا ۸ فروردین ۱۴۰۱ و دانشجویان روزانه کارشناسی ورودی ۱۴۰۰ در تاریخ ۱۰ فروردین ماه می‌توانند به سامانه خوابگاهی مراجعه و جهت ثبت‌نام خوابگاه اقدام کنند.
 
دانشجویان غیربومی روزانه مقطع دکترای حرفه‌ای، در صورتی که ورودی سال ۹۹ باشند، از ساعت ۱۰ صبح ۷ تا ۸ فروردین ۱۴۰۱ و در صورتی که ورودی سال ۱۴۰۰ باشند، در ۱۰ فروردین ۱۴۰۱ برای ثبت‌نام فرصت دارند.
 
در اطلاعیه اداره کل امور خوابگاه‌های دانشگاه تهران تاکید شده است: دانشجویانی که دوره واکسیناسیون خود را کامل نکرده باشند (حداقل ۲ دُز)، به استناد شیوه‌نامه‌های بهداشتی و به منظور جلوگیری از شیوع همه‌گیری ویروس کرونا امکان ثبت‌نام در خوابگاه‌ها را نخواهند داشت.
 
ثبت‌نام خوابگاه صرفاً برای دانشجویانی که حضور دائم و منظم خواهند داشت، مجاز است و دانشجویانی که اقدام به تمدید و یا ثبت‌نام اتاق می‌کنند، ولی به هر دلیلی از خوابگاه استفاده نکرده و یا به ندرت استفاده می‌کنند (برای انجام امور پایان‌نامه، کمک به هم‌اتاقی‌ها، فرصت مطالعاتی و غیره)، تخلف محسوب شده و امکان اسکان خوابگاه در ترم‌های بعد را نخواهند داشت.
 
بر اساس تمهیدات معاونت دانشجویی دانشگاه تهران، دانشجویان متقاضی استفاده محدود از خوابگاه (یک شب در هفته)، می‌توانند به صورت رایگان با مراجعه به پذیرش، از شرایط میهمان شدن یا اسکان در مهمانسرا استفاده کنند.
 
این اطلاعیه با اعلام اینکه اسکان همه متقاضیان واجد شرایط از ۱۴ فروردین ماه صورت می‌گیرد، می‌افزاید: در پایان اتمام ثبت‌نام و در صورت وجود ظرفیت مازاد، در خصوص دانشجویان سنواتی برنامه‌ریزی و اطلاع‌رسانی خواهد شد. به دانشجویان سنواتی تنها در صورت اضافه ماندن ظرفیت دانشجویان مجاز، خوابگاه تعلق خواهد گرفت که این موضوع ۱۵ روز پس از اتمام اسکان سایر دانشجویان مشخص می‌شود.
 
بر طبق اعلام اداره کل امور خوابگاه‌های دانشگاه تهران، به علت صف طولانی خوابگاه متاهلی، امکان پذیرش درخواست جدید وجود ندارد. همچنین به دانشجویان پردیس‌های اقماری (کیش، البرز، ارس، فارابی، کرج، ابوریحان، فومن و چوکا) خوابگاه در تهران و به دانشجویان شبانه خوابگاه تعلق نمی‌گیرد. دانشجویان متقاضی دریافت غذا نیز می‌توانند بعد از اتمام فرایند ثبت‌نام، از ۱۰ فروردین ۱۴۰۱ با ورود به سامانه تغذیه http://dinning.ut.ac.ir نسبت به رزرو غذا اقدام کنند.
 
علاوه بر این، دانشجویانی که دوره واکسیناسیون خود را کامل نکرده باشند (حداقل ۲ دز) به استناد شیوه نامه های بهداشتی و به منظور جلوگیری از شیوع همه‌گیری ویروس کرونا امکان ثبت‌نام در خوابگاه ها را نخواهند داشت.
همچنین دانشجویانی که در بهمن ۱۴۰۰ در خوابگاه ثبت نام کرده و ساکن هستند، نیاز به هیچگونه اقدامی ندارند.                           ",https://www.asriran.com/003UOq
831843,۱۴۰۱/۰۱/۰۱,اجتماعی ,چالوس یک طرفه شد,با یک طرفه شدن جاده چالوس از ترافیک سنگین این محور کاسته شده و در حال حاضر ترافیک در مسیر جنوب به شمال چالوس در محدوده دوراهی شهرستانک نیمه سنگین و در طول مسیر پرحجم اما نسبتا روان گزارش شده است.,"معاون اجتماعی و فرهنگ ترافیک پلیس راهنمایی و رانندگی از یک طرفه شدن جاده چالوس در مسیر جنوب به شمال خبر داد.
 
سرهنگ عین‌الله جهانی در گفت‌وگو با ایسنا، در این‌ باره اظهار کرد: با توجه به افزایش حجم تردد به سمت استان‌های شمالی کشور و ترافیک پرحجم در محور کرج - چالوس برابر تصمیمات اتخاذ شده این محور در مسیر  جنوب به شمال یک طرفه شد. 
 
وی با بیان اینکه جاده چالوس در مسیر جنوب به شمال یک طرفه است و تردد از مسیر شمال به جنوب انجام نخواهد شد، خاطرنشان کرد:‌ دیگر جاده‌های منتهی به شمال کشور نظیر هراز، فیروزکوه،  قزوین - رشت و ... نیز گرچه با حجم بالای تردد مواجه‌ هستند اما تردد درهر دو مسیر این محورها در حال انجام است. 
 
جهانی درباره وضعیت ترافیکی جاده‌ چالوس نیز گفت: با یک طرفه شدن جاده چالوس از ترافیک سنگین این محور کاسته شده و در حال حاضر ترافیک در مسیر جنوب به شمال چالوس در محدوده دوراهی شهرستانک نیمه سنگین و در طول مسیر پرحجم اما نسبتا روان گزارش شده است.
 
معاون اجتماعی و فرهنگ ترافیک پلیس راهنمایی و رانندگی اضافه کرد:‌ در آزادراه تهران - شمال نیز تردد در هر دو مسیر قابل انجام است و در حال حاضر محدودیتی در آن اعمال نشده است. 
 
جهانی در پاسخ به این پرسش که چه زمانی امکان دو طرفه شدن محور چالوس وجود دارد، گفـت: این محور تا اطلاع ثانوی یک طرفه است و هر زمانی که حجم ترافیک به گونه‌ای باشد که امکان تردد دو طرفه در این محور فراهم شود، نسبت به بازگشایی مسیر شمال به جنوب نیز اقدام خواهد شد. در حال حاضر دو محور هراز و فیروزکوه به عنوان مسیرهای جایگزین بازگشت از شمال به سمت جنوب در نظر گرفته شده است.
 
جهانی با اعلام شماره تلفن ۱۲۰ از رانندگان و مسافران خواست قبل از آغاز سفر حتما با این شماره تماس بگیرند و بر اساس اطلاعاتی که از وضعیت جوی و ترافیک مسیر خود دریافت می‌کنند، برای سفر برنامه‌ریزی کنند.                             ",https://www.asriran.com/003UOp
831842,۱۴۰۱/۰۱/۰۱,اجتماعی ,افزایش پذیرش دانشجویان پزشکی از امسال,مقرر شده است که در سال ۱۴۰۱ حدود ۲۰ درصد یا به عبارتی ۱۶۰۰ نفر به ظرفیت پذیرش دانشجویان پزشکی کشور اضافه شود.,"مصوبه شورای عالی انقلاب فرهنگی در خصوص افزایش ظرفیت پذیرش در رشته پزشکی عمومی امسال در گام اول، با افزایش ۲۰ درصدی ظرفیت و پذیرش ۹ هزار و ۶۰۰ دانشجو آغاز می شود و تا ۱۴۰۴ ادامه دارد.

به گزارش ایسنا، تصویب افزایش ظرفیت پذیرش دانشجوی پزشکی عمومی از سوی شورای عالی انقلاب فرهنگی علی رغم مخالفت مسئولان وزارت بهداشت و دانشگاه های علوم پزشکی و ابلاغ آن از سوی رییس جمهور به وزارت بهداشت و سازمان سنجش آموزش کشور یکی از مهم ترین تحولات عرصه آموزش پزشکی در سال ۱۴۰۰ بود که برای اولین بار در کنکور امسال اجرایی می شود و تا ۱۴۰۴ هر سال به میزان ۲۰ درصد به ظرفیت پذیرش دانشجویان اضافه خواهد شد.
بر این اساس، آیت الله دکتر سیدابراهیم رئیسی به عنوان رئیس شورای عالی انقلاب فرهنگی ماده واحده «افزایش ظرفیت پزشکی در مقطع عمومی» که در جلسه ۸۵۱ و ۸۵۲ مورخ ۲۳ آذر و ۱۰ مهرماه ۱۴۰۰ شورای عالی انقلاب فرهنگی به تصویب رسیده بود را برای اجرا ابلاغ کرد.
در ماده واحده افزایش ظرفیت پذیرش دانشجوی پزشکی تاکید شد؛ با استناد به بند ۵-۴ سیاست ­های کلی علم و فناوری ابلاغی مورخ ۲۹ شهریور ۱۳۹۳ مقام معظم رهبری (مدظله) با موضوع تنظیم رابطه متقابل تحصیل با اشتغال و بند ۲-۵ سیاست ­های کلی سلامت ابلاغی مورخ ۱۸ فروردین مقام معظم رهبری با موضوع ارتقاء شاخص­‌های سلامت برای دستیابی به جایگاه اول در منطقه و همچنین بند ۱۳ این سیاست­‌ها با موضوع توسعه کیفی و کمی نظام آموزش علوم پزشکی و مستند به اقدام ملی ۱۴ از راهبرد کلان ۶ نقشه جامع علمی کشور در خصوص تنظیم ظرفیت دانشگاه‌­ها و درراستای اتخاذ تدابیر مناسب برای مواجهه با بحران پیری جمعیت در آینده؛ رفع کمبود پزشک؛ جلوگیری از فرسودگی کادر درمان و کاهش آسیب‌پذیری نظام سلامت در مواجهه با بحران‌ها؛ افزایش دسترسی اقشار مختلف مردم به پزشک و تنظیم ظرفیت دانشگاه‌ها و دانشکده‌های علوم پزشکی بر اساس نیاز جامعه، با توجه به سرانه پزشک به جمعیت ۱۳ در ۱۰ هزار در سال جاری و به منظور دستیابی به سرانه پزشک به جمعیت ۲۰ در ۱۰ هزار در سال ۱۴۱۰، وزارت بهداشت، درمان و آموزش پزشکی موظف است به‌گونه‌ای برنامه‌ریزی کند که ظرفیت پذیرش دانشگاه‌ها و مؤسسات آموزش عالیِ تحت نظارت آن وزارت برای رشته‌ پزشکی در مقطع عمومی، از سال ۱۴۰۱ به مدت حداقل چهار سال افزایش یابد.
بنابراین با این مصوبه ظرفیت پذیرش دانشجویان پزشکی عمومی دانشگاه ها و دانشکده های علوم پزشکی تا سال ۱۴۰۴ بیش از دو برابر خواهد شد. مقرر شده است که در سال ۱۴۰۱ حدود ۲۰ درصد یا به عبارتی ۱۶۰۰ نفر به ظرفیت پذیرش دانشجویان پزشکی کشور اضافه شود.
با این حساب در مجموع ۹ هزار و ۶۰۰ دانشجوی پزشکی از طریق کنکور در سال جاری وارد دانشگاه ها یا دانشکده های علوم پزشکی خواهد شد.
همچنین در سال ۱۴۰۲ نیز تعداد ۱۹۲۰ دانشجوی جدید یعنی معادل ۲۰ درصد به ظرفیت پزشکی کشور اضافه می شود و در مجموع ۱۱ هزار و ۵۲۰ دانشجوی پزشکی جدیدالورود خواهیم داشت.
در سال ۱۴۰۳ نیز تعداد ۲۳۰۴ ظرفیت جدید در جمع دانشجویان پزشکی خواهیم داشت که به طور جمع در سه سال آینده ۱۳ هزار و ۸۲۴ دانشجوی جدیدالورود در رشته پزشکی وارد دانشگاه ها یا دانشکده های علوم پزشکی می شوند.
در نهایت در سال ۱۴۰۴ با احتساب ظرفیت ۲۰ درصدی جدید حدود ۲۷۶۵ نفر به جمع دانشجویان پزشکی کشور اضافه می شود که در مجموع ۱۶ هزار و ۵۸۹ دانشجوی جدیدالورود رشته پزشکی عمومی خواهیم داشت. بنابراین و با توجه به ابن افزایش ظرفیت ها آمار دانشجویان رشته پزشکی تا چهار سال آینده بیش از دو برابر خواهد شد. 
 طبق آمار اعلام شده از سوی وزارت بهداشت، در سال ۱۴۰۰ تعداد ۸۰۰۰ دانشجوی پزشکی عمومی در دانشگاه‌ها یا دانشکده‌های علوم پزشکی کشور پذیرفته شدند. بنابراین وزارت بهداشت موظف هست در اسرع وقت آیین نامه نحوه افزایش ظرفیت پزشکی را تدوین و به سازمان سنجش آموزش کشور ارائه بدهد تا پذیرش دانشجویان پزشکی عمومی سال ۱۴۰۱ دانشگاه های علوم پزشکی بر اساس این آیین نامه اتفاق بیفتد.
در همین زمینه باقری فرد معاون آموزشی وزارت بهداشتی تاکید کرد؛ افزایش ظرفیت آموزش پزشکی با اولویت پذیرش بومی‌گزینی و استفاده از سهمیه مناطق محروم در شورای انقلاب فرهنگی مصوب شده است که در حال حاضر با کمک سازمان سنجش و وزارت علوم در حال برنامه‌ریزی هستیم تا شرایط را اعلام کنیم.
                           ",https://www.asriran.com/003UOo
831841,۱۴۰۱/۰۱/۰۱,سلامت,علائم هشداری که نشان می‌دهد مجاز به سفرهای نوروزی نیستیم,گر احساس بیماری می‌کنید حتی اگر در طی ۹۰ روز گذشته مبتلا به کووید۱۹ شده باشید و یا واکسیناسیون کامل داشته باشید، نباید به سفر بروید.,"سفر همواره به عنوان یکی از رفتارهای پرخطر در هنگام بیماری‌های واگیردار از جمله کرونا شناخته می‌شود؛ موضوعی که اکنون پس از گذر از امواج مختلف بیماری و تزریق واکسن کووید۱۹ برای سال جدید در حال شکل‌گیری است، اما در چه صورت مجاز به سفر رفتن نیستیم؟

به گزارش ایسنا، سفر رفتن در شرایط کرونایی ذیل مجاز نیست:
 _ اگر احساس بیماری می‌کنید حتی اگر در طی ۹۰ روز گذشته مبتلا به کووید۱۹ شده باشید و یا واکسیناسیون کامل داشته باشید، نباید به سفر بروید.
_اگر تست کووید مثبت دارید تا زمانی که ۱۰ روز از تاریخ تست یا شروع علائم نگذشته باشد، سفر نکنید.
_ اگر در تماس نزدیک با فرد مبتلا به کووید۱۹ بوده‌اید و به شما توصیه شده که قرنطینه شوید. بنابراین تا زمانی که حداقل ۵ روز از آخرین تماس شما با بیمار نگذشته باشد، سفر نکنید.
_ بهتر است که اگر مجبور شدید که در فاصله بین ۶ تا ۱۰ روز پس از تماس نزدیک با فرد مبتلا سفر کنید، در هنگام حضور در کنار دیگران از ماسک‌های مناسب استفاده کنید.
بنا بر اعلام دفتر بیماری‌های واگیر وزارت بهداشت در صورت اجبار به سفر از خود و اطرافیان محافظت کنید و توصیه‌های ذیل را جدی بگیرید:
_ توصیه‌های بهداشتی را جدی بگیرید. توصیه‌های بهداشتی خاص مرتبط با مقصد خود را بشناسید و رعایت کنید.
_ کودکان، خصوصاً اطفال زیر ۲ سال و سالمندان نیاز به مراقبت بیشتری دارند و باید با جدیت بیشتری از ماسک‌های مناسب در زمان حضور در مراکز شلوغ و سربسته استفاده کنند.
_ افرادی که دچار نقص ایمنی باشند، به دلیل احتمال ابتلا به موارد شدیدتر کووید۱۹، باید با جدیت بیشتری پروتکل‌های بهداشتی را رعایت کنند. استفاده از ماسک‌های مناسب در زمان حضور در مراکز شلوغ و سربسته اکیداً توصیه می‌شود.
_ در طول دوران سفر، همه مسافرین باید خود ارزیابی از نظر علائم مشکوک به کووید۱۹ را انجام دهند. در صورت بروز علائم، سریعاً جداسازی انجام شده و با مراکز درمانی تماس بگیرند.
                           ",https://www.asriran.com/003UOn
831840,۱۴۰۱/۰۱/۰۱,اجتماعی ,۵۲ فوتی و ۱۲۵۶ مبتلای جدید کرونا در نخستین روز سال,در حال حاضر ۲۹ شهرستان در وضعیت قرمز، ۱۲۶ شهرستان در وضعیت نارنجی، ۲۷۸ شهرستان در وضعیت زرد و ۱۵ شهرستان در وضعیت آبی قرار دارند.,"وزارت بهداشت از شناسایی ۱۲۵۶ بیمار جدید کووید۱۹ در کشور و مرگ ۵۲ بیمار دیگر در طول ۲۴ ساعت گذشته خبر داد.

مرکز اطلاع‌رسانی و روابط عمومی وزارت بهداشت اعلام کرد که  طی ۲۴ ساعت گذشته یعنی از دیروز تا امروز (اول فروردین ماه ۱۴۰۱ ) و بر اساس معیارهای قطعی تشخیصی، ۱۲۵۶  بیمار جدید مبتلا به کووید۱۹ در کشور شناسایی شد که ۲۸۳ نفر از آن‌ها بستری شدند که با احتساب این موارد مجموع بیماران کووید۱۹ در کشور به هفت میلیون و ۱۴۲ هزار و ۲۸۹ نفر رسید.
همچنین متاسفانه در طول ۲۴ ساعت گذشته، ۵۲ بیمار کووید۱۹ جان خود را از دست دادند و  براین اساس مجموع جان باختگان این بیماری در کشور به ۱۳۹ هزار و ۶۶۲ نفر رسید.
برابر آمارهای رسمی خوشبختانه تا کنون شش میلیون و ۸۲۸ هزار و ۷۱۴ نفر از بیماران، بهبود یافته یا از بیمارستان‌ها ترخیص شده اند. همچنین در حال حاضر ۱۹۳۶  نفر از بیماران مبتلا به کووید۱۹ در بخش های مراقبت های ویژه بیمارستان‌ها تحت مراقبت قرار دارند.
در حال حاضر ۲۹ شهرستان در وضعیت قرمز، ۱۲۶ شهرستان در وضعیت نارنجی، ۲۷۸ شهرستان در وضعیت زرد و ۱۵ شهرستان در وضعیت آبی قرار دارند.  
تا کنون ۴۸ میلیون و ۸۰۲ هزار و ۳۷ آزمایش تشخیص کووید۱۹ در کشور انجام شده است.
                           ",https://www.asriran.com/003UOm
831839,۱۴۰۱/۰۱/۰۱,حوادث,استان مرکزی/ 6 فوتی در  نخستین تصادفات نوروز,با توجه به اینکه استان مرکزی در کریدور و شاهراه ارتباطی غرب به شرق قرار دارد، هر ساله شاهد موارد زیادی حوادث جاده ای هستیم. در این راستا تمامی نیروهای اورژانس پیش بیمارستانی، بیمارستان ها و مراکز درمانی در آماده باش کامل قرار دارند.,"رئیس دانشگاه علوم پزشکی استان مرکزی گفت: تصادفات جاده ای در شهرستان های زیرمجموعه دانشگاه علوم پزشکی استان مرکزی در نخستین روزهای تعطیلات نوروزی سال 1401 تاکنون 6 فوتی بر جای گذاشته است.
 
به گزارش ایلنا، سید محمد جمالیان افزود: متاسفانه در 3 روز نخستین سال، 6 مورد فوتی در اثر حوادث رانندگی در زیر مجموعه دانشگاه علوم پزشکی استان مرکزی به ثبت رسیده که از این تعداد 4 مورد مربوط به تصادفات جاده ای و 2 مورد مربوط به تصادفات داخل شهری است.
 
وی ادامه داد: با توجه به اینکه استان مرکزی در کریدور و شاهراه ارتباطی غرب به شرق قرار دارد، هر ساله شاهد موارد زیادی حوادث جاده ای هستیم. در این راستا تمامی نیروهای اورژانس پیش بیمارستانی، بیمارستان ها و مراکز درمانی در آماده باش کامل قرار دارند.
 
رئیس دانشگاه علوم پزشکی استان مرکزی اظهار داشت: با توجه به آغاز سال جدید و شروع سفرهای نوروزی، رعایت برخی از نکات مهم ایمنی در هنگام رانندگی بسیار ضروری است و باید مورد توجه قرار گیرد.
 
جمالیان تصریح کرد: در این راستا باید استفاده از کمربند ایمنی، رعایت فاصله طولی مناسب با خودرو جلویی، سرعت مطمئنه و رعایت قوانین راهنمایی و رانندگی جدی گرفته شود و از رانندگی هنگام خستگی و خواب آلودگی پرهیز کنند.                            ",https://www.asriran.com/003UOl
831838,۱۴۰۱/۰۱/۰۱,ورزشی,دختران هندبال ایران جهانی شدند,آخرین دیدار تیم ایران روز چهارشنبه (سوم فروردین) از ساعت ۱۳:۳۰ برابر سوریه است. هند و قزاقستان هم از ساعت ۱۵:۳۰ با یکدیگر رقابت خواهند کرد.,"تیم هندبال دختران کشورمان در سومین دیدار خود در پیکارهای قهرمانی نوجوانان آسیا با برتری برابر هند، جواز حضور در رقابت‌های جهانی را کسب کرد. دختران هندبالیست ایران پیش از نیز در رده جوانان سهمیه جهانی را گرفته بودند.


به گزارش ایرنا، تیم ملی هندبال نوجوانان کشورمان امروز (دوشنبه) در سومین دیدار خود در مسابقات قهرمانی نوجوانان آسیا در قزاقستان با نتیجه ۲۵ بر ۲۴ برابر هند به برتری رسید.
با این برتری، تیم نوجوانان هم مانند تیم جوانان سهمیه جهانی را کسب کرد. تیم ایران در ۲ دیدار گذشته خود مقابل ازبکستان و قزاقستان به پیروزی رسیده بود و با برتری مقابل هند با سه پیروزی در صدر جدول قرار گرفت و راهی پیکارهای جهانی گرجستان شد. تیم هندبال نوجوان دختر کشورمان با نتیجه ۴۴ بر ۳۵ برابر ازبکستان و با نتیجه ۲۰ بر ۱۹ برابر قزاقستان به برتری رسیده بود.
شهرزاد نصوحی، نسترن گودرزی، زهرا فتوتی، فاطمه مریخ، فاطمه احمدی، شقایق چراغی، آسمان بدوی، الناز یارمحمدتوسکی، فریماه احمدی، مبینا حاج حیدری، هانیه شاه ویسی، نگین رحمانی، صبا زنگنه، بهارزنگنه، هستی دوخایی و آرزو بهمئی اسامی ملی‌پوشان حاضر در این مسابقات است.
غلامعلی اکبرآبادی (مدیر فنی)، فاطمه محمدخانی (مربی)، مریم رضائیان (سرپرست) و ندا اسدی (فیزیوتراپ) در کنار ملی‌پوشان حضور دارند.
آخرین دیدار تیم ایران روز چهارشنبه (سوم فروردین) از ساعت ۱۳:۳۰ برابر سوریه است. هند و قزاقستان هم از ساعت ۱۵:۳۰ با یکدیگر رقابت خواهند کرد.
نهمین دوره مسابقات هندبال قهرمانی نوجوانان آسیا با حضور ۵ تیم قزاقستان، ازبکستان، هند و ایران در آلماتی قزاقستان برگزار می‌شود و ۲ تیم برتر سهمیه مسابقات جهانی ۲۰۲۲ گرجستان را کسب خواهند کرد.
همچنین تیم هندبال جوانان دختر کشورمان در هندبال قهرمانی آسیا که اسفند ماه به میزبانی قزاقستان برگزار شد با کسب عنوان نایب قهرمانی، جواز حضور در پیکارهای جهانی را کسب کرد.
دختران شایسته هندبالیست ایران در این رقابت‌ها با کسب سه پیروزی و یک شکست موفق به کسب عنوان دوم آسیا و مدال نقره این رویداد شدند و سهمیه رقابت‌های قهرمانی جهان ۲۰۲۲  اسلوونی نیز را بدست آوردند.

                           ",https://www.asriran.com/003UOk
831837,۱۴۰۱/۰۱/۰۱,اقتصادی,۱۰ ترفند ساده برای کم‌کردن مصرف سوخت خودرو,اگر وسایل اضافی زیادی در خودرو دارید آنها را در جای دیگری نگهداری کنید، چون هر چه وزن خودرو بیشتر باشد، سوخت بیشتری مصرف می‌کند.,"اگر چه نمی‌توانیم قیمت سوخت را کاهش دهیم اما حداقل می‌توانیم ترفندهایی برای مصرف بهینه سوخت را به شما پیشنهاد دهیم.

خودروبانک نوشت: «قیمت سوخت در بیشتر مناطق دنیا گران‌ است. اگر چه نمی‌توانیم قیمت سوخت را کاهش دهیم اما حداقل می‌توانیم ترفندهایی برای مصرف بهینه سوخت را به شما پیشنهاد دهیم.
سرویس‌های تعمیر و نگهداری خودرو را انجام دهید
چراغ چک موتور را نادیده نگیرید. موتورهای جدید با سیستم‌های کامپیوتری پیشرفته کار می‌کنند؛ حتی اگر خودرو به‌خوبی کار می‌کند، ایجاد مشکل در یک سنسور می‌تواند باعث افزایش مصرف سوخت خودرو شود. همچنین فیلترهای سوخت و هوا را به طور منظم تعویض کنید. ترمزهای چسبنده و فرمان تنظیم‌نشده نیز مقاومت غلتشی و در نتیجه مصرف سوخت را افزایش می‌دهند.
باد تایرها را تنظیم نگه دارید
این نکته را می‌توان بخشی از سرویس تعمیر و نگهداری خودرو در نظر گرفت اما باید جداگانه به آن اشاره کرد چون اغلب نادیده گرفته می‌شود. اگر فشار باد تایر فقط یک psi کمتر از میزان مناسب باشد مصرف سوخت را ۰.۴ درصد افزایش می‌دهد. بهتر است به جای بادکردن تایر تا میزان حداکثر ثبت‌شده روی آن، به دستورالعمل خودروساز در این زمینه توجه کنید.
از شر وزن اضافی خلاص شوید
درآوردن تمام صندلی‌های خودرو به جز صندلی راننده یک امر ضروری برای موفقیت در مسابقات درگ است اما به صورت کلی هر خودروی سبک سوخت کمتری مصرف می‌کند. اگر وسایل اضافی زیادی در خودرو دارید آنها را در جای دیگری نگهداری کنید، چون هر چه وزن خودرو بیشتر باشد، سوخت بیشتری مصرف می‌کند.
خاموش‌کردن سیستم تهویه مطبوع
این کار شاید برای کسانی که در مناطق گرم زندگی می‌کنند سخت باشد. قدرت کمپرسور تهویه مطبوع از موتور تأمین می‌شود و بخشی از مصرف سوخت به این کار اختصاص می‌یابد. البته خاموش‌کردن تهویه مطبوع و پایین‌دادن شیشه‌ها هم به دلیل مسائل آیرودینامیک باعث افزایش مصرف سوخت می‌شود. به جای این کار می‌توان از سایبان برای خنک نگه‌داشتن خودرو در طول روز استفاده کرد. همچنین اکثر سیستم‌های کنترل تهویه دارای یک دریچه خالی هستند که بدون استفاده از سیستم تهویه مطبوع هوای بیرون را به داخل کابین هدایت می‌کند.
اهمیت آیرودینامیک - بازکردن باربند
این که خودروسازان درباره ضریب درگ جدیدترین مدل‌های برقی خود صحبت می‌کنند دلیل مهمی دارد. آیرودینامیک بهتر به معنای قدرت مورد نیاز کمتر برای غلبه بر مقاومت هوا و در نتیجه مصرف سوخت کمتر است. اگر خودرو یا شاسی بلند شما باربند دارد، وقتی از آن استفاده نمی‌کنید آن را باز کنید یا بارهای اضافی روی آن را در جای دیگری نگهداری کنید.
بیش از حد گاز ندهید
احتمالاً این مورد را هم زیاد شنیده باشید اما ارزش تکرارکردن را دارد. بهترین روش رانندگی، رانندگی آرام و روان همراه با گازدادن ملایم است. رعایت سرعت مجاز یا رانندگی با سرعت کمی کمتر از حد مجاز مصرف سوخت خودرو را بهینه می‌کند.
برای رفت‌وآمد خود برنامه‌ریزی داشته باشید
این که شرکت‌ها پول زیادی را صرف مسائل لجستیکی می‌کنند دلیل خوبی دارد. مثلاً اگر ‌بتوانید مسیری را برای رانندگی روزمره خود انتخاب کنید که یک مایل از میزان مسافت طی‌شده توسط شما را کاهش می‌دهد، صرفه‌جویی زیادی در مصرف سوخت خواهید کرد. رفتن به مناطق پرترافیک در ساعاتی غیر از ساعت شلوغی نیز قطعاً در این زمینه کمک می‌کند.
برای توقف کوتاه خودرو را خاموش نکنید
هنگام توقف پشت چراغ‌های راهنمایی یا سایر وضعیت‌های ترافیکی خودرو را خاموش نکنید. این کار برای خودروهای دارای سامانه خاموش روشن خوب است اما در خودروهایی که به این سیستم مجهز نیستند منجر به فرسایش قطعات می‌شود.
از بنزین با اکتان مناسب استفاده کنید
قیمت سوخت در بالاترین حد خود قرار دارد و بنزین اکتان بالا از سایر انواع آن گران‌تر است. شاید وسوسه‌ شوید که سوخت اکتان پایین را انتخاب کنید اما بهتر است همیشه از اکتان توصیه‌شده توسط خودروساز استفاده کنید. استفاده از بنزین اکتان بالا لزوماً منجر به مصرف بهینه سوخت نمی‌شود اما استفاده از بنزین اکتان پایین ممکن است برای شما دردسرساز شود، چون کامپیوتر موتور زمان اشتعال را مطابق با سوخت مورد استفاده تنظیم خواهد کرد و این می‌تواند منجر به افزایش مصرف سوخت شود.
موتور را در دور موتور خیلی پایین نگه ندارید
نگه‌داشتن موتور در دور موتور خیلی پایین و حرکت در حالت دنده‌مرده می‌تواند به آن آسیب برساند. رانندگی آرام و روان نقش مهمی در مصرف بهینه سوخت دارد. این در مورد یک فورد موستانگ قدیمی یا جدیدترین تویوتا پریوس هیبریدی هم صدق می‌کند.
                           ",https://www.asriran.com/003UOj
831836,۱۴۰۱/۰۱/۰۱,حوادث,سقوط هواپیمای مسافربری بوئینگ ۷۳۷ در چین,هنوز اطلاعات کاملی درباره سرنوشت مسافران و کادر پرواز این هواپیما وجود ندارد اما تلویزیون دولتی چین در گزارشی اعلام کرد تیم‌های امداد و نجات به منطقه اعزام شده‌اند.,"تلویزیون مرکزی چین روز دوشنبه گزارش داد که یک هواپیمای بوئینگ ۷۳۷ شرقی چین با ۱۳۳ مسافر در جنوب چین سقوط کرده است.

به گزارش ایسنا، به گفته این شبکه تلویزیونی، این هواپیما در شهر ووژو، منطقه خودمختار گوانگشی ژوانگ چین سقوط کرد و باعث آتش سوزی در جنگل شد.
هواپیمای بوئینگ ۷۳۷ متعلق به شرکت هواپیمایی «چاینا استرن» بود که صبح روز دوشنبه ۲۱ مارس در استان گووانگژو چین در جنوب غرب این کشور سقوط کرد و موجب آتش‌سوزی در کوهستان شد.
هنوز اطلاعات کاملی درباره سرنوشت مسافران و کادر پرواز این هواپیما وجود ندارد اما تلویزیون دولتی چین در گزارشی اعلام کرد تیم‌های امداد و نجات به منطقه اعزام شده‌اند.
گزارش‌های اولیه حاکی از آن است که این هواپیما درحالی‌که از کونمینگ، شهری در جنوب غربی چین، به سمت گوانگژو، در جنوب این کشور در حال پرواز بود، در شهرستان تنگ در گوانگژو سقوط کرد.
فیلمی که برخی کاربران اینترنتی چینی از این حادثه منتشر کرده‌اند، دامنه‌ای پر درخت را در شعله‌های آتش، نشان می‌دهد، درحالی‌که صدای انفجار به گوش می‌رسد.
ایمنی صنعت هواپیمایی چین در یک دهه گذشته جزو بهترین‌ها در جهان بوده است.
                           ",https://www.asriran.com/003UOi
831835,۱۴۰۱/۰۱/۰۱,سیاست خارجی,سفارت اوکراین در تهران فراخوان داد,نیرو برای جنگ در اوکراین توسط سفارت‌ خانه‌های این کشور در نقاط مختلف جهان به صورت جدی پیگیری می‌شود,"اقتصاد آنلاین نوشت: سفارت اوکراین در تهران برای جذب جنگجو علیه روسیه فراخوان داد.
نیرو برای جنگ در اوکراین توسط سفارت‌ خانه‌های این کشور در نقاط مختلف جهان به صورت جدی پیگیری می‌شود؛ از جمله تهران.
                           ",https://www.asriran.com/003UOh
831816,۱۴۰۱/۰۱/۰۱,بین الملل,چگونه اوکراینی‌ها با کمک ایلان ماسک تانک‌های روسی را شکار می‌کنند؟ (+فیلم),آنها از این فناوری برای ردیابی و منهدم کردن تجهیزات روس‌ها استفاده می‌کنند.,"سیستم ماهواره‌ای استارلینک اسپیس‌ایکس ایلان ماسک به نیروهای اوکراینی کمک می‌کند تا در جنگ هواپیماهای بدون سرنشین پیروز شوند، زیرا آنها از این فناوری برای ردیابی و منهدم کردن تجهیزات روس‌ها استفاده می‌کنند.
 
روزنامه تلگراف هم در این باره نوشته است: دلیل موفقیت نیروهای اوکراینی در هدفگیری دقیق و انهدام پایگاه‌ها و تانک‌های روسی، اطلاعات دقیقی است که ایلان ماسک از داده‌های ماهواره‌های شرکت اسپیس ایکس در اختیار اوکراین می‌گذارد.
 

  

    کد ویدیو  دانلود    فیلم اصلی          
                           ",https://www.asriran.com/003UOO
831834,۱۴۰۱/۰۱/۰۱,حوادث,بوشهر/ یک سرباز ۴ هم‌خدمتی خود را کشت,گفته می‌شود که اجازه ندادن برای رفتن به مرخصی دلیل اقدام این سرباز بوده است.,"مهر نوشت:  یک سرباز در بوشهر چهار هم‌خدمتی اش را کشت.
 
یک منبع آگاه اظهار داشت: یک سرباز در پادگانی در بوشهر چهار هم‌خدمتی خود را به شهادت رساند و یک نفر را نیز به گروگان گرفت.
 
گفته می‌شود که اجازه ندادن برای رفتن به مرخصی دلیل اقدام این سرباز بوده است.
 
این منبع آگاه از آزادی گروگان در دیلم خبر داد.                           ",https://www.asriran.com/003UOg
831833,۱۴۰۱/۰۱/۰۱,اجتماعی ,هواشناسی: مازندران تا پایان هفته بارانی است,هوای استان صبح چهارشنبه ابری، سرد و بارانی است، اما از بعدازظهر از شدت ناپایداری‌ها کاسته می‌شود بطوریکه روز پنج شنبه در مناطق ساحلی و جلگه‌ای آسمان استان نیمه آفتابی همراه با افزایش دما است.,"هواشناسی مازندران پیش‌بینی کرد که هوای مازندران از امروز دوشنبه تا پنجشنبه ابری به تناوب با بارندگی همراه است.
به گزارش ایلنا، معاون توسعه وپیش‌بینی هواشناسی مازندران گفت: دیروز گلوگاه و بندر امیرآباد با دمای ۱۳ درجه و صبح امروز بلده و رینه با دمای ۴ درجه زیر صفر سردترین نقطه استان بودند.
وی افزود: نقشه‌های هواشناسی نشان می‌دهد که هوای مازندران از امروز ابری بویژه در ساعت بعدازظهر و شب با بارش پراکنده پیش بینی می‌شود.
معاون توسعه و پیش‌بینی هواشناسی مازندران گفت: این شرایط تا ظهر فردا ادامه دارد، اما از بعدازظهر شدت بارش‌ها بیشتر خواهد شد و در ارتفاعات همراه با بارش برف است.
احمد اسدی ادامه داد: هوای استان صبح چهارشنبه ابری، سرد و بارانی است، اما از بعدازظهر از شدت ناپایداری‌ها کاسته می‌شود بطوریکه روز پنج شنبه در مناطق ساحلی و جلگه‌ای آسمان استان نیمه آفتابی همراه با افزایش دما است.
وی با اشاره به تداوم بارش‌های پراکنده در ارتفاعات نیمه غربی استان، گفت: اواخر وقت پنج شنبه با ورود سامانه سرد بارشی جدید ، روز‌های جمعه و شنبه هفته آینده ابری و بارانی پیش بینی می‌شود.
اسدی افزود: وضعیت دریا هم ۴۸ ساعت آینده مواج خواهد بود و برای صید و صیادی مناسب نیست.                           ",https://www.asriran.com/003UOf
831832,۱۴۰۱/۰۱/۰۱,اقتصادی,صاحبان خودروهای لوکس چقدر مالیات دادند؟,مشمولان این مالیات باید تا پایان بهمن ماه سال گذشته مالیات متعلقه را پرداخت می‌کردند که در صورت پرداخت نکردن، سازمان امور مالیاتی می‌تواند از طریق عملیات اجرایی مالیات مربوطه را وصول کند.,"صاحبان خودروهای بالای یک میلیارد تومان بر اساس قانون بودجه سال ۱۴۰۰ مکلف به پرداخت مالیات شدند و آخرین بررسی‌ها در این زمینه حاکی از آن است که نزدیک به ۲۰۰۰ نفر از صاحبان این خودروها معادل ۱۲ میلیارد تومان مالیات پرداخت کرده‌اند.
 
به گزارش ایسنا، بر اساس مقررات تعیین شده در بند (ش) تبصره (۶) قانون بودجه سال گذشته، مالکان انواع خودروهای سواری و وانت دو کابین که در ابتدای سال ۱۴۰۰ مالک خودروی مزبور بوده‌اند، به شرح زیر مشمول مالیات شدند: 
 
۱) اشخاص حقوقی غیردولتی به ازای هر خودروی با ارزش روز بالاتر از یک میلیارد تومان.
 
۲) اشخاص حقیقی که مجموع ارزش خودروهای خود و فرزندان کمتر از ۱۸ سال تحت تکفل خود بالای یک میلیارد تومان باشد.  
 
در این بین، نرخ مالیات سالانه مجموع ارزش روز انواع خودروهای سواری و وانت دو کابین بر اساس جدول زیر است: 
 

 
همچنین، مآخذ محاسبه مالیات خودروهای گران قیمت ارزش روز انواع خودرو است که ارزش روز انواع خودروهای سواری و وانت دو کابین با توجه به سال ساخت یا واردات آن‌ها و متناسب با جداول ارزش خودرو که تا پایان سال ۱۳۹۹ اعلام شده، تعیین شده است.  
 
علاوه بر این، مشمولان این مالیات باید تا پایان بهمن ماه سال گذشته مالیات متعلقه را پرداخت می‌کردند که در صورت پرداخت نکردن، سازمان امور مالیاتی می‌تواند از طریق عملیات اجرایی مالیات مربوطه را وصول کند.  
 
البته، ثبت نقل‌ و انتقال این خودروها و تعویض پلاک آن‌ها منوط به پرداخت مالیات‌های نقل‌ و انتقال قطعی و اجاره و مالیات سالانه خودروهای گران قیمت است.  
 
اقدامات سازمان مالیاتی برای اخذ مالیات از خودروهای لوکس 
 
بررسی عملکرد سازمان امور مالیاتی در اخذ مالیات خودروهای لوکس در سال ۱۴۰۰ بیانگر این است که این سازمان در تاریخ ۳۰ دی ماه سال گذشته در اطلاعیه‌ای اعلام کرد: مالیات متعلق به مالکان خودرو با جمع ارزش بیش از یک میلیارد تومان را محاسبه شده و در درگاه ملی خدمات الکترونیکی سازمان قرار گرفته است که اشخاص مزبور می‌توانند برای مشاهده و پرداخت مبلغ مالیات مربوطه به نشانی my.tax.gov.ir مراجعه کنند.
 
در این زمینه، سازمان امور مالیاتی در درگاه ملی خدمات الکترونیک، سامانه مالیات خودروهای لوکس را تعبیه کرد که مشمولان می‌توانستند با مراجعه به این سامانه از مشاهده تعداد و نوع خودرو به تفکیک خارجی و داخلی، ارزش خودرو به تفکیک خارجی و داخلی و میزان مالیات، چاپ قبض و پرداخت آنلاین از طریق درگاه بانک ملی ایران و واریز مستقیم مالیات به شماره حساب اداره کل ذیربط، ثبت اعتراض مؤدی مالیاتی و همچنین انتخاب اداره کل تشکیل پرونده بهره‌مند شوند.
 
فقط ۲۰۰۰ نفر مالیات خودروی لوکس دادند 
 
اعلام رئیس کل سازمان امور مالیاتی در این راستا حاکی از آن است که از ۱۷.۵ میلیون خودروی سواری و دوکابین موجود در کشور، معادل ۵۵۰ هزار خودرو مشمول این مالیات هستند که این خودروها باید ۵۶۰۰ میلیارد تومان مالیات بدهند و برای دریافت این مالیات به مالکان آنها پیامک داده شده است که مالیات خود را پرداخت کنند.
 
پیگیری میزان مالیات پرداختی صاحبان خودروهای لوکس از سازمان امور مالیاتی نشان می‌دهد که تا ۲۲ اسفند ماه سال گذشته نزدیک به ۲۰۰۰ نفر از صاحبان این خودروها معادل ۱۲ میلیارد تومان مالیات پرداخت کرده‌اند. 
 
در حالی این رقم از میزان پرداختی‌های مالیات خودروهای لوکس در سال ۱۴۰۰ ثبت شده است که مدیرکل دفتر طراحی و تحلیل فرآیندهای مالیاتی معتقد است که بیشتر وصولی این مالیات در امسال و در زمان نقل‌وانتقال محقق خواهد شد.  
 
صاحبان خودروهای لوکس امسال چقدر مالیات می‌دهند؟
 
گفتنی است که با تصویب نمایندگان مجلس شورای اسلامی، برای امسال نیز ارزش انواع خودروی سواری و وانت دوکابین دارای شماره انتظامی شخصی در اختیار مالکین اعم از اشخاص حقیقی (خود و فرزندان کمتر از هجده سال و محجور تحت تکفل) و حقوقی بیش از یک میلیارد تومان مشمول مالیات سالانه خودرو به شرح زیر هستند:
 
۱- تا مبلغ ۱.۵ میلیارد تومان نسبت به مازاد یک میلیارد تومان؛ یک درصد 
 
۲- تا مبلغ سه میلیارد تومان نسبت به مازاد ۱.۵ میلیارد تومان؛ دو درصد
 
۳- تا مبلغ ۴.۵ میلیارد تومان نسبت به مازاد سه میلیارد تومان؛ سه درصد 
 
۴- نسبت به مازاد ۴.۵ میلیارد تومان؛ چهار درصد                           ",https://www.asriran.com/003UOe
831831,۱۴۰۱/۰۱/۰۱,اقتصادی,سقف وام نوسازی مسکن در بافت فرسوده ۶۰۰ میلیون تومان شد,مبلغ وام در کلانشهرها ۴۰۰ میلیون تومان و در مراکز استان‌ها ۳۵۰ میلیون تومان و در باقی شهرها ۳۰۰ میلیون تومان است.,"معاون وزیر راه و شهرسازی گفت: سقف وام نوسازی مسکن در بافت فرسوده به ۶۰۰ میلیون تومان رسید و متقاضیان می‌توانند ۱۵۰ میلیون تومان از مبلغ وام خود را بدون سود بانکی دریافت کنند.


به گزارش ایرنا از پایگاه خبری وزارت راه و شهرسازی، «محمد آئینی» از افزایش سقف تسهیلات نوسازی مسکن در بافت فرسوده به ۶۰۰ میلیون تومان خبر داد و اعلام کرد: مالکان مسکن، می‌توانند با مراجعه به پایگاه اطلاع رسانی شرکت بازآفرینی شهری ایران و با وارد کردن کدپستی منزل مسکونی خود از واقع شدن آن در بافت فرسوده استعلام گرفته و برای دریافت تسهیلات نوسازی بافت فرسوده تا سقف ۶۰۰ میلیون تومان اقدام کنند.   
آئینی تصریح کرد: دریافت وام نوسازی بافت فرسوده نیازی به هیچ گونه سپرده‌گذاری بانکی ندارد، علاوه بر این مالکان می‌توانند از امتیازات دیگری مانند انشعابات رایگان آب، برق و گاز استفاده کنند. همچنین شهرداری برای مجوزهای ساخت و ساز این دسته از مالکان تخفیف‌های ویژه قائل شده است.
مدیرعامل شرکت بازآفرینی شهری ایران با یادآوری اینکه اکنون تسهیلات بافت فرسوده در تهران ۴۵۰ میلیون تومان است، توضیح داد: مبلغ وام در کلانشهرها ۴۰۰ میلیون تومان و در مراکز استان‌ها ۳۵۰ میلیون تومان و در باقی شهرها ۳۰۰ میلیون تومان است.  
پرداخت ۱۵۰ میلیون تومان از وام بافت فرسوده بدون سود بانکی
وی گفت: مبلغ نوسازی بافت فرسوده در چهار شهر مشهد، قم، شیراز و تهران و در محدوده حرم امام رضا (ع)، حرم حضرت معصومه (ع)، حرم شاهچراغ (ع) و حرم حضرت عبدالعظیم (ع) تا سقف ۶۰۰ میلیون تومان رسیده است که ۱۵۰ میلیون تومان از وام کلیه متقاضیان بدون سود بانکی پرداخت می‌شود.
آئینی شرط پرداخت وام نوسازی تا سقف ۶۰۰ میلیون تومان در بافت فرسوده چهار شهر و در محدوده حرم‌ها را دریافت پروانه ساخت و مجوزهای لازم اعلام کرد و افزود: این دسته از متقاضیان همچنین باید ۱۰ درصد از نوسازی را نیز انجام داده باشد.
معاون وزیر راه و شهرسازی درباره جزییات دریافت تسهیلات بافت فرسوده توضیح داد: تمام مالکان و انبوه سازانی که در محدوده بافت فرسوده، سکونت گاه های غیر رسمی و بافت تاریخی اقدام به ساخت و ساز کرده اند و مالکانی که پلاک آنها در بافت هدف قرار دارد و پروانه ساخت و ساز را دریافت کرده و پروژه آنها حداقل ۱۰ درصد پیشرفت فیزیکی داشته است، می‌توانند با دو روش برای دریافت تسهیلات بافت فرسوده اقدام کنند.
وی ادامه داد: یکی از روش‌های دریافت وام نوسازی مسکن بافت فرسوده، این است که افراد به پایگاه اطلاع رسانی وزارت راه و شهرسازی و سامانه ثبت‌نام مسکن حمایتی مراجعه کنند و با انتخاب گزینه بافت فرسوده ثبت‌نام خود را انجام دهند.
آئینی افزود: روش دیگر این است که افراد به صورت مستقیم به سایت شرکت بازآفرینی شهری ایران و نشانی facility.udrc.ir مراجعه کنند و آنجا فرآیند ثبت نام دریافت تسهیلات نوسازی بافت فرسوده را پشت سر بگذارند.
معاون وزیر راه و شهرسازی گفت: مجموعه تسهیلاتی که متقاضیان می‌توانند دریافت کنند، شامل چند مورد است. نخست آنکه، افراد می‌توانند با معرفی شرکت بازآفرینی شهری به صندوق کارآفرینی امید وام ودیعه برای اسکان موقت دریافت کنند. مبلغ وام ودیعه در حال حاضر ۶۰ میلیون تومان برای تهرانی‌ها و ۴۵ میلیون تومان برای ساکنان سایر شهرهاست. نرخ سود وام ودیعه این دسته از افراد ۴ درصد قرض الحسنه است و بازپرداخت وام ودیعه ۳۶ ماهه در نظر گرفته شده است.
وی تاکید کرد: وام نوسازی بافت فرسوده در شهر تهران ۴۵۰ میلیون تومان و با نرخ سود ۱۲ درصد، در سایر کلانشهرها ۴۰۰ میلیون تومان با نرخ سود ۱۱ درصد و سایر شهرها ۳۵۰ میلیون تومان با نرخ ۱۰ درصد است که در تمام این موارد ۱۵۰ میلیون تومان از مبلغ وام با نرخ سود صفر درصد پرداخت می‌شود.
آئینی گفت: با تفاهمی که با صندوق سرمایه گذاری طرح حرم‌های مطهر و بانک مسکن داشتیم سقف تسهیلات نوسازی بافت فرسوده در چهار کلانشهر تهران، مشهد، شیراز و قم به ۶۰۰ میلیون تومان رسیده است و ۱۵۰ میلیون تومان از وام با سود صفر درصد پرداخت می شود.
دبیر ستاد ملی بازآفرینی شهری پایدار ادامه داد: علاوه بر این در تهران ۱۵۰ میلیون تومان دیگر از این تسهیلات و در سه شهر دیگر قم، شیراز و مشهد ۲۰۰ میلیون تومان با سود ۹ درصد است و اگر متقاضیان زیر پوشش نهادهای حمایتی باشند سود این بخش از تسهیلات ۴ درصد است.
به گفته وی، باقیمانده مبلغ وام برای سایر متقاضیان سود ۱۸ درصد دارد و در مجموع اینکه سود وام برای مالک زیر پوشش نهادهای حمایتی ۹.۱ درصد است و برای افراد غیرمشمول یا سازندگان ۱۱ درصد محاسبه می‌شود.

                           ",https://www.asriran.com/003UOd
831830,۱۴۰۱/۰۱/۰۱,اجتماعی ,استاندار خراسان رضوی: یک میلیون و ۵۰۰ هزار نفر وارد مشهد شده‌اند,ستاد سفر در این استان از سه ماه قبل با همکاری و تعامل با آستان قدس رضوی تشکیل شد و شهرستان های ورودی استان هم با تشکیل این نوع ستادها به ریاست فرمانداری شهرستان ها مشغول به فعالیت هستند.,"استاندار خراسان رضوی گفت: حدود یک میلیون و ۵۰۰ هزار زائر طی چهار روز پایانی سال ۱۴۰۰ وارد مشهد شده‌اند.


یعقوبعلی نظری روز دوشنبه در ارتباط تصویری با ستاد مرکزی هماهنگی خدمات سفر که با حضور وزیر کشور انجام شد افزود: باتوجه به مناسب های ماه شعبان و رمضان، بازه زمانی سفر در این استان محدود به ایام تعطیلات عید نخواهد بود و خراسان رضوی همچنان میزبان مسافران از سراسر کشور است.
وی اضافه کرد: بیش از ۸۰ درصد سفر به این استان با وسایل شخصی است و بقیه سفرها هم با وسایل عمومی انجام گرفته است.
استاندار خراسان رضوی گفت: ستاد سفر در این استان از سه ماه قبل با همکاری و تعامل با آستان قدس رضوی تشکیل شد و شهرستان های ورودی استان هم با تشکیل این نوع ستادها به ریاست فرمانداری شهرستان ها مشغول به فعالیت هستند.
نظری با بیان این که اولویت اصلی در ستادهای سفر کاهش تلفات حوادث جاده‌ای و اسکان مسافران است افزود: با اجرای برنامه هایی از جمله ارتباط پیامکی با راننده و مسافران از زمان ورود به استان، استقرار گروه هایی در مسیر جاده‌ای و همچنین تقویت پلیس راه با همکاری نیروی بسیج تلاش شده است این اهداف محقق شود.
وی در خصوص اسکان زائران و مسافران هم اظهار کرد: با استفاده از ظرفیت های اقامتگاه های رسمی، مجوز موقت، مدارس و سالن های ورزشی تاکنون بیش از ۵۰۰ هزار نفر در مشهد اسکان یافته اند و مدیریت اسکان زائران هم به شهرداری مشهد سپرده شده است.
استاندار خراسان رضوی گفت: تاکنون مشکلی در موضوع اسکان مسافران نداشته ایم و فقط در خصوص اطلاع رسانی در مورد اماکن اسکان زائران، کاستی هایی وجود داشت که با هماهنگی های انجام شده، گشت های اسکان تشکیل شد تا مشکلات در این بخش هم رفع شود.
خراسان رضوی همه ساله پذیرای مسافران و زائران از سراسر کشور است و پیش بینی شده است نوروز امسال این استان پذیرای هفت میلیون زائر باشد.

                           ",https://www.asriran.com/003UOc
831829,۱۴۰۱/۰۱/۰۱,سلامت,محققان: آلودگی هوا موجب افسردگی نوجوانان می‌شود,این وضعیت واقعا نشان می دهد که حتی سطح پایین آلاینده ازون می تواند عواقب خسارت باری داشته باشد. این مطالعه در نشریه برخط دستاوردهای روانشناسی منتشر شده است.,"یافته‌های مطالعه جدید منتشرشده توسط انجمن روانشناسی آمریکا نشان می‌دهد: قرار گرفتن در معرض بالای آلاینده ازون با افزایش علائم افسردگی در نوجوانان مرتبط است.


به گزارش ایرنا از پایگاه اطلاع رسانی ساینس دیلی، گاز آلاینده ازون زمانی تولید می‌شود که آلاینده‌های مختلف ناشی از سوخت اگزوز موتور وسایل نقلیه یا نیروگاه‌ها و دیگر منابع در برابر نور خورشید قرار بگیرند.
سطح بالای آلاینده ازون با بیماری‌های جسمی زیادی از جمله آسم، ویروس‌های دستگاه تنفسی و مرگ زودرس در ارتباط است. اما مطالعه اخیر اولین مطالعه‌ای است که ارتباط میزان آلاینده ازون را با افزایش علائم افسردگی در نوجوانی طی بازه‌ای طولانی بررسی می‌کند. این علائم شامل احساس مستمر غم، سرگردانی، دشواری تمرکز، اختلال‌های خواب و فکر خودکشی است. 
اریکا مانچک صاحب کرسی روانشناسی در دانشگاه دنور آمریکا و محقق ارشد این مطالعه گفت: یافته‌های مانشان دهنده اهمیت توجه به تاثیر آلودگی هوا بر سلامت روانی علاوه بر سلامت جسمی است.   
محققان این مطالعه داده های مطالعات پیشین در مورد استرس دوران کودکی با مشارکت ۲۱۳ نوجوان بین ۹ تا ۱۳ ساله در سن فرانسیسکو استفاده کرده اند.
آنها پی بردند نوجوانانی که در مناطقی با سطح آلاینده اوزن بالاتر زندگی می‌کردند علائم بیشتر افسردگی را طی زمان نشان داده‌ بودند، حتی با اینکه سطح آلاینده ازون از استانداردهای ایالتی یا سطح ملی فراتر نرفت. جنسیت، سن، نژاد، تحصیلات والدین یا مختصات اقتصادی‌اجتماعی محل زندگی‌شان و درامد خانواده بر یافته های کلی تاثیری نداشت.
مانچک صاحب کرسی روانشناسی در دانشگاه دنور آمریکا و محقق ارشد این مطالعه  تصریح کرد: این وضعیت واقعا نشان می دهد که حتی سطح پایین آلاینده ازون می تواند عواقب خسارت باری داشته باشد. این مطالعه در نشریه برخط دستاوردهای روانشناسی منتشر شده است.  
وی افزود: آلاینده اوزن و دیگر آلاینده‌ها موجب التهاب در بدن می شوند و از این طریق به ابتلا به افسردگی دامن می زنند. نوجوانان به طور خاص در برابر این نوع آلاینده حساس هستند زیرا به طور متوسط زمان بیشتری در خارج از منزل می گذرانند.
صاحب کرسی روانشناسی در دانشگاه دنور آمریکا و محقق ارشد این مطالعه با تاکید بر اثر آلاینده‌ها بر سلامت جسم و روح افراد ،گفت: استانداردهای کیفیت هوا در سطح ملی و فدرال باید تغییر کرده و سخت‌گیرانه تر شود و ما باید قوانین و ضوابط شدیدتری برای صنایع تولیدکننده آلاینده وضع کنیم. 
Air pollution linked to depressive symptoms in adolescents: Higher ozone levels predicted increase in depressive symptoms over time, study finds -- ScienceDaily

                           ",https://www.asriran.com/003UOb
831826,۱۴۰۱/۰۱/۰۱,فرهنگی/هنری,مرغ سحر؛ خاطرات دختر ملک‌الشعرای بهار,در آغاز بهار دریچه‌ای به روی باغ واژگان می‌گشاییم و با این نگاه با خاطرات پروانۀ بهار دختر ملک الشعرای بهار شروع می‌کنیم...,"عصر ایران؛ مهرداد خدیر- نوروز، موسم گشت‌‌و‌گذار و دید‌‌و‌بازدید است و شاید با این نگاه نتوان به کتاب‌خوانی سفارش کرد. اما کم نیستند کسانی که سفر نمی‌کنند و ترجیح می‌دهند از آرامش نوروزی یا هوای پاک به ویژه درتهران تهران در دو هفتۀ اول فروردین استفاده کنند و اهل چشم‌دوختن به قاب تلویزیون یا پرسه‌زدن در شبکه‌های اجتماعی هم نیستند یا کمتر هستند و دوست دارند کتابی را ورق بزنند که این نیز البته سفر است؛ سفری در ذهن.  برای این دسته هر روز کتابی را که حس و حال ما را بهبود می‌بخشد معرفی می‌کنیم. کتاب‌هایی که نویسنده از آنها لذت برده و بر آن است مخاطبان را با این لذت شریک کند تا اگر فرصت مطالعه دست نداد در همین اندازه با کتاب همراه شوند. کتاب‌هایی که فشرده‌های یک زندگی و حاصل فراز و فرودهای ذهنی و عملی نویسندگان آن است.  دست کم با این هزار کلمه دریچه‌ای به روی باغ واژگان می‌گشاییم و با این نگاه با خاطرات پروانۀ بهار شروع می‌کنیم: مرغ سحر. 

       وجه اول این است که نوروز با بهار نسبت دارد و بهار شاعر هم در نام و هم در شعر بهاری بود و شاعرترین شاعران روزگار چندان که لقب ملک‌الشعرا گرفت.  دوم از آن رو که خانم بهار دربارۀ خانۀ پدری توصیفی دارد که همۀ ما را به دوران کودکی می‌برد و اگر هم در خانه‌های بزرگ پرورش نیافته باشیم این حس و حال را اما در اندازه‌های دیگر تجربه کرده‌ایم و مگر جز این است که یکی از کارکردها و جذابیت‌های نوروز یاد دوران سپری شده است که امروز به آن «نوستالژی» می‌گویند و به ""دریغا‌دریغ"" برگردانده شده و برخی از اقوام ایرانی معادل گویا و رسای «تاسیان» را برای آن به کار می‌برند:
  «خانه با دیوارهای کاه‌گِلی بلندی محصور بود که بر روی آنها پیچک‌های یاس و گلیسین و پیچ امین‌الدوله، خودنمایی می‌کرد و در بهار و تابستان بوی عطر آنها در باغ می‌پیچید. زمین باغ، پوشیده از شن بود. سمت راست، انارستان و باغ میوه قرار داشت. انارها را آب می‌گرفتند و مادرم از آنها رُب انار درست می‌کرد.
  پنجرۀ اتاق پدر رو به طرف این باغ باز می‌شد. رو به روی اتاق، حوضچه‌های گردی قرار داشت که به هم راه داشتند با گل های نیلوفر آبی به رنگ های مختلف که زیبایی فراموش نشدنی به آنجا داده بود.
   اطراف حوضچه‌ها باغچه های گل سرخ قرار داشت که گل‌های محبوب پدر بودند. خودش آنها را پیوند زده بود و عاشقانه از آنها مواظبت می‌کرد. زیر پنجرۀ اتاقش باغچه‌های گل شب بو قرار داشت که سخت دوست‌شان  می‌داشت. عطر شب‌بوها عصرها و شب‌ها ما را مست می‌کرد. قطعۀ "" چهار دختر"" را پدرم راجع به این  شب‌بوها نوشته است. اطراف باغ را شمشادهای بلند و مرتبی احاطه کرده بود که باغبان‌مان مشهدی اصغر به آنها نظم خاصی می‌داد و پشت آنها درختان کاج بلند قرار داشت.
  روزی پدرم به کاج ها نگاه می‌کرد که خیلی نزدیک به هم کاشته شده بودند. به من گفت: "" این مشهدی اصغر این کاج ها را آن قدر پهلوی هم کاشته فکر نمی کرده اینها اینجا را این طور شلوغ کنند."" بعد قدری سکوت کرد و گفت: "" من هم با بچه‌هایم این کار را کرده‌ام."" ما شش بچۀ پشت سر هم هستیم، به جز چهرزاد که از مهرداد هفت سال کوچک‌تر و آخرین فرزند خانواده است.»  جا دارد یادآوری شود چهرزاد بهار در هفتۀ آخر اسفند 1400 در مراسم رونمایی از آلبوم «خنیاگر» - تازه‌ترین اثر شهرام ناظری – شرکت کرد و گفت:   «وقتی پدرم فوت کرد من 14 سال داشتم و خیلی خوب او را درک نکردم اما وقتی شعر او را می‌خوانم درمی‌یابم که او کیست و آقای شهرام ناظری چند غزل او را بسیار زیبا خوانده است.»
  به کتاب خاطرات خواهر بزرگ‌تر او بازمی‌گردیم. همان چند سطر که نقل شد آن قدر تصویری و خاطره‌انگیز و پر از اشارات زیبا به گل‌های ایرانی است و به اندازه‌ای نثر شُسته رُفته‌ای دارد که جای آن در کتاب‌های درسی است تا فرزندان ما هم، زبان را درست بیاموزند و هم لذت ببرند نه آن که تنها بر پند و اندرز و پیام‌های ایدیولوژیک تأکید کنیم چندان که از سعدی شاد و سرخوش و استاد سخن سیمای یک پیر ناصح و عبوس را ترسیم کنیم!   دست کم می‌توانند بخش‌هایی را نقل کنند که دربارۀ جفای رضا شاه بر ملک الشعرای بهار است در حالی که بهار در ابتدا از آمدن رضا‌شاه استقبال کرده بود:  « پشت پنجره به دلیل گرمای اتاق و سرمای حیاط، نفَس من و مهرداد، شیشه را مات می‌کرد. من مرتب طرف خودم و مهرداد را با دست پاک می‌کردم. در یان موقع متوجه شدم کسی را روی زمین می‌کِشند و به طرف درِ حیاط می برند. آن شخص، پدرم بود. مادرم روی پله‌ها ایستاده بود و گریه می‌کرد. ننه‌آقا او را محکم گرفته بود. من و مهرداد دست هم را محکم گرفته بودیم. وحشت، تمام وجودم را می‌لرزاند... 
  اتاق کار پدرم خالی بود. دوباره به طرف حیاط راه افتادم. آسمان، خاکستری رنگ بود. برف می بارید. همه چیز آرام به نطرم می‌آمد. چه اتفاقی افتاده؟ از مادرم سؤال کردم چرا پدرم را بردند؟مادرم هق هق می کرد: "" او را بردند به خاطر آن که قبول نکرد کارهایی را که شاه از او خواسته بود انجام بدهد."" باز از مادرم پرسیدم: آیا ما را هم خواهند بُرد؟»  در صفحۀ بعد از دیدار با پدر در زندان می گوید:«دربارۀ ما پرسید و از باغ و درختان و گفت: در چه حال هستند؟ گل‌های رُز چطور؟ این شعر زیبا را در همان ایام سروده است:من نگویم که مرا از قفس آزاد کنیدقفسم برده به باغی و دلم شاد کنید   پدرم قبل از خداحافظی مثل همیشه یک داستان کوتاهِ قشنگ از فردوسی برای ما گفت. ما را در آغوش فشرد، روی هر دوی ما را بوسید و به حسن تأکید کرد از ما و خانم بهار مواظبت کنید.»  پروانۀ بهار اما تنها دختر ملک‌الشعرای بهار نیست. او در آمریکا به یکی از رهبران جنبش‌های آزادی زنان در دهۀ 70 میلادی بدل می‌شود و حزبی را هم پایه می‌گذارد.  با تصویری که دربارۀ خانۀ پدری و گرفتاری‌های ملک‌الشعرای بهار ترسیم شد بر جملات مؤخره‌ای که سایۀ اقتصادی‌نیا بر کتاب نوشته بیشتر می‌توان درنگ کرد:
   «از خواندن سطوری که مسکنت او را وصف می‌کرد، غرق خجالت شدم. ملک‌الشعرای مملکت باشی، وزیر و وکیل بوده باشی اما آخر عمر نه حقوقی، نه بیمه‌ای، تقاعدی. همسرت آینه و گلدان و کاسه و کوزه را بفروشد، خانه را به هزار منّت گرو بگذارد و تازه آن هم کفایت نکند به خرج و برج فرزندان و کتاب‌ها و نسخه‌ها را حراج کند و حتی پول خرید دانه و ارزن آن "" کبوترهای دل‌خواه"" را هم نداشته باشی. هیهات، هیهات...»
-------------------------------
*مرغ سحر/ خاطرات پروانۀ بهار/ انتشارات جهان کتاب/ 270 صفحه
                            ",https://www.asriran.com/003UOY
831828,۱۴۰۱/۰۱/۰۱,حوادث,فروریختن جایگاه تماشاگران فوتبال در هند/ ۲۰۰ نفر مجروح شدند,همچنین علاوه بر جایگاه تماشاگران یک دکل روشنایی نیز سقوط کرد. تماشاگران سپس به سمت زمین بازی شتافتند.,"جایگاه موقت تماشاگران پیش از شروع مسابقه فوتبال در ایالت کرالای هند، فروریخت و ۲۰۰ نفر مجروح شدند.


به گزارش ایرنا به نقل از خبرگزاری هند، یک جایگاه موقت تماشاگران پیش از شروع مسابقه فوتبال در ایالت کرالای هند فروخت. این حادثه ۲۰۰ مجروح داشت که بر اساس گزارش‌ها حال ۵ نفر وخیم است.
همچنین علاوه بر جایگاه تماشاگران یک دکل روشنایی نیز سقوط کرد. تماشاگران سپس به سمت زمین بازی شتافتند. تماشاگران جایگاه مقابل نیز برای کمک به آنها وارد زمین شدند. این بازی قرار بود در ورزشگاه شهر پونگود برگزار شود و تماشاگران زیادی به ورزشگاه آمده بودند.
گفتنی است که فوتبال محبوب‌ترین ورزش ایالت کرالای هند محسوب می شود.

                           ",https://www.asriran.com/003UOa
831827,۱۴۰۱/۰۱/۰۱,حوادث,کرمانشاه/ قتل به خاطر یک تکه شکلات,به دنبال این اقدام میان فروشنده و خریدار درگیری لفظی و سپس فیزیکی ایجاد می‌شود که در این بین فرد خریدار با چاقویی که همراه داشته است یک ضربه به شکم فروشنده ۲۴ ساله وارد می‌کند.,"رئیس پلیس آگاهی استان از وقوع یک فقره قتل در شهر کرمانشاه و در ساعات پایانی سال به دنبال درگیری میان فروشنده و خریدار به خاطر خوردن یک عدد شکلات خبر داد.
به گزارش ایلنا، سرهنگ پرویز نظری اظهار داشت: این حادثه تاسف‌بار حوالی در خیابان حداد عادل ( بازار آجیل فروشی) کرمانشاه و ساعاتی پیش از سال نو اتفاق افتاد.
وی در تشریح این حادثه افزود: پس از مراجعه جوانی حدودا ۲۵ ساله به یکی از آجیل فروشی های خیابان یاد شده، پیش از خرید و برای تست کردن اقدام به باز کردن یک عدد شکلات می کند اما با واکنش صاحب مغازه مواجه می‌شود.
سرهنگ نظری تصریح کرد: به دنبال این اقدام میان فروشنده و خریدار درگیری لفظی و سپس فیزیکی ایجاد می‌شود که در این بین فرد خریدار با چاقویی که همراه داشته است یک ضربه به شکم فروشنده ۲۴ ساله وارد می‌کند.
رئیس پلیس آگاهی استان ادامه داد: پس از این اقدام، فرد زخمی به بیمارستان منتقل و ضارب نیز به سرعت از محل متواری می شود که در این میان فروشنده به دلیل شدت جراحت وارده جان خود را از دست می دهد.
وی تصریح کرد: با گزارش موضوع به پلیس آگاهی، کاراگاهان به سرعت وارد عمل شده و با انجام کارهای اطلاعاتی تنها ساعتی پس از وقوع جنایت موفق به شناسایی مخفیگاه قاتل متواری شده و پس از هماهنگی با مقام قضایی وی را دستگیر می کنند.                           ",https://www.asriran.com/003UOZ
831825,۱۴۰۱/۰۱/۰۱,اجتماعی ,پیش‌بینی موج جدید کرونا در ایران پس از نوروز,مراکز واکسیناسیون استان در ایام نوروز هم فعال هستند و از افراد که واکسیناسیون خود را تکمیل نکرده اند تقاضا داریم حتما جهت تکمیل واکسیناسیون مراجعه کنند.,"ایسنا: سرپرست دانشگاه علوم پزشکی کرمانشاه بروز موج جدید کرونا پس از تعطیلات نوروزی را محتمل دانست.
 
دکتر قباد محمدی با اشاره به پیش بینی افزایش موج سفرهای نوروزی گفت: طی دوسال گذشته به دلیل شیوع کرونا سفرهای نوروزی با محدودیت همراه بود، اما امسال پیش بینی می شود با افزایش سفرها مواجه شویم.
 
وی افزود: در نوروز امسال محدودیت سفر تنها برای افرادی است که واکسن نزده و واکسیناسیون خود را کامل نکرده اند که خودروی این افراد بصورت اتوماتیک وار جریمه می شود.
 
محمدی گفت: با توجه به موج سفرهای پیش رو و شیوع امیکرون در سطح جامعه، نگرانی ما از بروز موج جدید امیکرون پس از تعطیلات نوروزی است.
 
وی با تاکید بر رعایت پروتکل های بهداشتی در تعطیلات نوروزی گفت: مردم باید بدانند کرونا هنوز هست و ما با شیوع امیکرون مواجه هستیم و نیاز است که در تعطیلات نوروز از استفاده از ماسک و رعایت فاصله اجتماعی غافل نشوند.
 
سرپرست دانشگاه علوم پزشکی کرمانشاه گفت: نکته مهم دیگر بحث تکمیل واکسیناسیون است و از تمام افرادی که هنوز برای تزریق دوز دوم و یا سوم مراجعه نکرده اند در خواست داریم هرچه سریعتر برای این کار اقدام کنند.
 
وی افزود: مراکز واکسیناسیون استان در ایام نوروز هم فعال هستند و از افراد که واکسیناسیون خود را تکمیل نکرده اند تقاضا داریم حتما جهت تکمیل واکسیناسیون مراجعه کنند.
 
محمدی با بیان اینکه بروز موج جدید کرونا پس از ایام نوروز محتمل است، گفت: تنها امید ما این است که با واکسیناسیون و رعایت پروتکل ها در این ایام، شدت پیک جدید را کمتر کنیم.                           ",https://www.asriran.com/003UOX
831824,۱۴۰۱/۰۱/۰۱,بین الملل,واشنگتن: کره شمالی برای آزمایش موشک «هیولا» آماده می‌شود,پنتاگون پس از فاش شدن دو پرتاب موشک اخیر در ۲۷ فوریه و پنج مارس - که بخشی از فعالیت‌های نظامی تاکنون در سال جاری بوده است - اعلام کرده که این موشک احتمالاً به‌زودی آزمایش می‌شود.,"ایندیپندت: واشنگتن هشدار داده است که کره شمالی احتمالاً در چند هفته آینده یک «موشک هیولا» جدید را آزمایش خواهد کرد. این اقدام در راستای برنامه تسلیحات هسته‌ای پیونگ‌یانگ خواهد بود.
 
موشک عظیم هواسونگ-۱۷ برای اولین بار در یک رژه نظامی در سال ۲۰۲۰ رونمایی شد اما از آن زمان تاکنون آزمایش نشده است. این موشک به‌طور بالقوه قادر به حمل کلاهک‌های هسته‌ای به هر نقطه از ایالات متحده است.
 
هواسونگ-۱۷ به دلیل قطر بسیار زیاد تقریباً ۲٫۵ متری و جرم کلی آن که با سوخت کامل تا ١١٠ هزار کیلوگرم وزن دارد،، «هیولا» نامیده شد. خودروی ناقل آن به ۱۱ محور نیاز دارد و گفته می‌شود این بزرگترین موشک سوخت مایع است که در تاریخ بشریت ساخته شده است.
 
پنتاگون پس از فاش شدن دو پرتاب موشک اخیر در ۲۷ فوریه و پنج مارس - که بخشی از فعالیت‌های نظامی تاکنون در سال جاری بوده است - اعلام کرده که این موشک احتمالاً به‌زودی آزمایش می‌شود.
 
به گزارش تلگراف، وزارت دفاع آمریکا اعلام کرد: «هدف از این آزمایش‌ها که برد آن در حد [موشک بالستیک قاره‌پیما] نبود، احتمالاً ارزیابی یک سامانه جدید است که در آینده قرار است از آن استفاده ‌شود».
 
کارشناسان بر این باورند که هواسونگ-۱۷ طی هفته‌های آینده و پیش از روز ۱۵ آوریل آزمایش می‌شود. ۱۵ آوریل که «روز خورشید» نامیده می‌شود، سالگرد تولد پدربزرگ کیم جونگ اون، یعنی کیم ایل سونگ است که در کره شمالی جشن گرفته می‌شود
 
در پاسخ به اقدام کره شمالی، ایالات متحده و کره جنوبی گفتند که در حال بررسی از سرگیری مانورهای نظامی مشترک در شبه جزیره کره، با حضور بمب‌افکن‌های دارای قابلیت اتمی آمریکایی هستند.
 
اگر هشدارهای ایالات متحده درست باشد، این اولین آزمایش آی سی بی ام (ICBM) پیونگ یانگ از سال ۲۰۱۷ خواهد بود و نشانه‌ای از بدتر شدن اوضاع در شبه جزیره کره در ماه‌های اخیر است.
 
علاوه بر چندین آزمایش دیگر شامل تسلیحات مافوق صوت و یک موشک کروز دوربرد، به نظر می‌رسد که کره شمالی در حال بازسازی تونل‌های زیرزمینی در Punggye-ri است. این منطقه یک سایت آزمایش هسته‌ای است که طبق گزارش‌ها در می ۲۰۱۸ از رده خارج شده بود.
 
به گفته آنکیت پاندا، کارشناس ارشد برنامه سیاست هسته‌ای در بنیاد کارنگی برای صلح بین‌المللی، یک بحران جدید با کره شمالی به سرعت در حال شکل‌گیری است.                           ",https://www.asriran.com/003UOW
831823,۱۴۰۱/۰۱/۰۱,اجتماعی ,ایران در ۱۴۱۰ یک کشور سالخورده می شود,علامه با تاکید بر تعیین یارانه برای دوران سالمندی، عنوان کرد: بسیاری از سالمندان حقوق ندارند در حالی که در طی چند سال اخیر تعداد مستاجرین نیز بیشتر شده است که گروهی از این مستاجرین، سالمندان هستند.,"رئیس دبیرخانه شورای ملی سالمندی، بر ضرورت راه اندازی مستمری و بیمه مراقبت سالمندان تاکید کرد و گفت: ایران در سال ۱۴۱۰ یک کشور سالخورده می شود.
 
حسام‌الدین علامه در جلسه هم اندیشی سند ملی سلامت سالمندان، افزود: در سال ۱۳۹۵ تعداد سالمندان بدون همسر بالغ بر ۸۰ هزار نفر بود و این در شرایطی است که در گروه سنی ۴۰ الی ۶۰ سال یک میلیون و ۵۰۰ هزار مجرد هستند و آمار تجرد در گروه سنی ۳۱ الی ۳۹ سال بالغ بر ۴ میلیون نفر است.
 
به نوشته مهر، وی ادامه داد: کمیته امداد برای سالمندان تحت پوشش خود فقط ۳۱۰ هزار تومان مستمری پرداخت می‌کند در حالی که باید در کشور برای پرداخت مستمری سالمندی برنامه جدی صورت پذیرد.
 
علامه با تاکید بر تعیین یارانه برای دوران سالمندی، عنوان کرد: بسیاری از سالمندان حقوق ندارند در حالی که در طی چند سال اخیر تعداد مستاجرین نیز بیشتر شده است که گروهی از این مستاجرین، سالمندان هستند.
 
وی با اشاره به کمبود تخت برای سالمندان در ایران، افزود: در ایران به ازای ۶۱۰ سالمند یک تخت وجود دارد ولی در کشورهای توسعه یافته به ازای هر ۱۸ سالمند ۱۸ تخت تأمین شده است.
 
علامه با اشاره به اینکه در چند سال اخیر میزان امید به زندگی افزایش یافته است ولی زیرساخت جمعیتی فراهم نشده است، گفت: جمعیت سالمندی کشور از سال ۱۴۱۰ از آمار ۱۴ درصد عبور می‌کند و ایران یک کشور سالخورده می‌شود.
 
وی با نگرانی از نبود لایحه جامع حمایت از حقوق سالمندان و فقدان بیمه مراقبت طولانی مدت در کشور، افزود: سالمندان در ایران مستمری ندارند و بودجه مناسبی نیز از نهادهای حمایتی صورت نمی‌پذیرد.                           ",https://www.asriran.com/003UOV
831822,۱۴۰۱/۰۱/۰۱,اجتماعی ,افزایش ساعات کار دفاتر ازدواج در روزهای نوروز,اکنون تعرفه ثبت ازدواج در دفاتر مربوط به چند سال قبل است و با توجه به هزینه‌های بالا در دفاتر ازدواج و طلاق به ویژه برای اجاره و هزینه‌های کارکنان، به هیچ عنوان متناسب نیست.,"رییس کانون سردفتران ازدواج و طلاق از افزایش ساعات کار دفاتر ازدواج در روزهای نوروز خبر داد.


علی مظفری در گفت و گو با خبرنگار قضایی ایرنا افزود: ساعت کاری دفاتر ازدواج و طلاق در روزهای عادی سال، هشت صبح تا چهار بعدازظهر است اما در روزهای عید امسال به دلیل تقارن با ماه شعبان پیش بینی این است که میزان ثبت ازدواج افزایش یابد.
وی ادامه داد: با دستور سازمان ثبت اسناد و املاک کشور روزانه سه ساعت در روزهای عید ساعات کاری دفاتر افزایش یافته و ساعت کاری دفاتر هشت صبح تا هفت بعد از ظهر است.
مظفری گفت: تعرفه جدیدی برای ثبت ازدواج اعلام نشده است و نظام نامه پیشنهادی در حال تدوین است.
پیش از این حسن بابایی معاون رئیس قوه قضاییه و رئیس سازمان ثبت اسناد و املاک کشور ۱۱ بهمن ماه ۱۴۰۰ در گفت و گو با ایرنا با اشاره به تدوین نظام‌نامه جدید برای تعیین تعرفه ثبت دفاتر ازدواج و طلاق گفت: ملاک تعرفه ثبت ازدواج میزان مهریه می‌شود و مهریه‌های بالاتر باید تعرفه بیشتری برای ثبت ازدواج پرداخت کنند.
بابایی درباره بخشنامه‌ای که قرار است برای تعیین میزان تعرفه ثبت ازدواج در دفاتر ازدواج و طلاق صادر شود، اظهار داشت: این نظام‌نامه هنوز ابلاغ نشده است.
وی با بیان اینکه مهریه‌های بالاتر باید تعرفه بیشتری برای ثبت ازدواج پرداخت کنند، افزود: تعرفه تعیین شده در این نظام‌نامه پیشنهادی، براساس میزان مهریه است و ما به دنبال هدفی بودیم که هرچه میزان مهریه بالاتر برود، تعرفه ثبت ازدواج هم افزایش یابد و این مساله انگیزه‌ای باشد تا مهریه کمتری برای ازدواج در نظر گرفته شود.
بابایی درباره مبلغ پیشنهادی تعرفه جدید گفت: مبلغ پیشنهادی تقریبا از ۴۰۰ هزار تا ۲ میلیون تومان است.
وی یادآور شد: اکنون تعرفه ثبت ازدواج در دفاتر مربوط به چند سال قبل است و با توجه به هزینه‌های بالا در دفاتر ازدواج و طلاق به ویژه برای اجاره و هزینه‌های کارکنان، به هیچ عنوان متناسب نیست.
رئیس سازمان ثبت اسناد و املاک کشور گفت: درباره مفاد این نظام‌نامه در حال رایزنی هستیم و بعد از آن، این نظام‌نامه باید از سوی رئیس قوه قضاییه ابلاغ شود.
سازمان ثبت اسناد و املاک کشور نرخ تعرفه ثبت اسناد ازدواج و طلاق در سال ۱۳۹۹ را اعلام کرده بود که این مبالغ ۲۰ درصد نسبت به سال ۱۳۹۸ افزایش داشت.
براساس گزارش سازمان ثبت احوال کشور، در ۶ ماهه نخست سال ۱۴۰۰، تعداد ۱۵۹ هزار و ۳۳۹ واقعه ازدواج ثبت شده همچنین در مدت مشابه  سال ۱۳۹۹، تعداد ۱۳۵ هزار و ۴۹۰ ازدواج ثبت شده که حاکی از افزایش ۱۵ درصدی ثبت ازدواج است.
محمدمهدی تندگویان معاون وقت امور جوانان وزارت ورزش و جوانان ۱۹ تیر سال جاری نیز اعلام کرد: شاخص نزولی ازدواج در کشور پس از ۱۷ سال، به رغم شیوع کرونا و تبعات اقتصادی آن، صعودی شده و ایران رشد پنج درصدی ازدواج را تجربه کرد.

                           ",https://www.asriran.com/003UOU
831821,۱۴۰۱/۰۱/۰۱,سیاست خارجی,بایدن فرا رسیدن نوروز را تبریک گفت,جیل و من بهترین آرزوها را برای همه کسانی که امروز نوروز را در ایالات متحده و سراسر جهان جشن می‌گیرند، از جمله در ایران و در سراسر خاورمیانه، در آسیای مرکزی و جنوبی، در کشورهای قفقاز، و در اروپا‌ ابراز می‌کنیم.,"کاخ سفید در بیانیه‌ای نوروز و فرارسیدن سال نو را تبریک گفت.
به گزاش ایلنا به نقل از روداو، در بیانیه‌ کاخ سفید به نقل از «جو بایدن»، رئیس‌جمهوری آمریکا آمده است: «‌جیل و من بهترین آرزوها را برای همه کسانی که امروز نوروز را در ایالات متحده و سراسر جهان جشن می‌گیرند، از جمله در ایران و در سراسر خاورمیانه، در آسیای مرکزی و جنوبی، در کشورهای قفقاز، و در اروپا‌ ابراز می‌کنیم.»
در بیانیه بایدن آمده است:  «تعطیلات نوروزی خانواده و دوستان را دور هم جمع می‌کند تا از عزیزان قدردانی کنیم، نعمت‌هایمان را بشماریم، وعده‌های غذایی و هدایایی را به اشتراک بگذاریم، در سالی که گذشت تأمل کنیم و از فرا رسیدن بهار و فرصت‌های فصل جدید استقبال کنیم.»
این بیانیه افزود: «نوروز برای همه کسانی که عید را جشن می‌گیرند مبارک. نوروز را به شما تبریک می‌گوییم.»                           ",https://www.asriran.com/003UOT
831820,۱۴۰۱/۰۱/۰۱,اجتماعی ,بارش برف در ۱۲ جاده گیلان/ ارتفاع برف به ۶۰ سانت رسید,در محورهای محور بهارستان - آقچای، لنگرود - بلوردکان، اطاقور -  خرما، رودسر -  لات محله، زیاز - شوک، فومن -  ماسوله، ماسال - گیلان، رودبار - حشمت آباد، قوشه لانه و کلیشم و شفت - امامزاده ابراهیم نیز بین پنج تا ۱۰ سانت برف باریده است.,"مدیرکل راهداری گیلان، با بیان اینکه ارتفاع برف در محور اسالم - خلخال به ۶۰ سانت رسیده است، افزود: ارتفاع برف در محور پونل - خلخال نیز به ۵۰ سانت رسید.

فریبرز مرادی در گفت وگو با ایسنا، از بارش برف در ۱۲ محور کوهستانی استان گیلان خبر داد و اظهار کرد: در حال حاضر شاهد بارش خفیف برف در این محورها هستیم.
وی با بیان اینکه ارتفاع برف در محور اسالم - خلخال به ۶۰ سانت رسیده است، افزود: ارتفاع برف در محور پونل - خلخال نیز به ۵۰ سانت رسید.
مدیرکل راهداری و حمل و نقل جاده ای گیلان، از بارش ۲۵ سانتی برف در محور سیاهکل - دیلمان خبر داد و تصریح کرد: در محورهای محور بهارستان - آقچای، لنگرود - بلوردکان، اطاقور -  خرما، رودسر -  لات محله، زیاز - شوک، فومن -  ماسوله، ماسال - گیلان، رودبار - حشمت آباد، قوشه لانه و کلیشم و شفت - امامزاده ابراهیم نیز بین پنج تا ۱۰ سانت برف باریده است.
مرادی، با بیان اینکه در گردنه الماس نیز بارش ۶۰ سانتی گزارش شده است، گفت: شاهد بارش خفیف برف، کولاک و یخبندان در گردنه حیران هستیم.
وی با اشاره به بارش باران در اکثر محورهای مواصلاتی استان، یادآور شد: ترافیک در محورهای استان به غیر از محور پونل - خلخال در جریان است لذا رانندگان برای تردد در جاده های کوهستانی و برفگیر حتما زنجیر چرخ و تجهیزات زمستانی به همراه داشته باشند.
                           ",https://www.asriran.com/003UOS
831819,۱۴۰۱/۰۱/۰۱,سلامت,لبخندِ اجباری واقعاً شما را شاد می‌کند؟,وقتی شما به زور عملِ لبخندزدن را انجام می‌دهید، منطقه آمیگدال که مرکز احساسی مغز است تحریک می‌شود و انتقال‌دهنده‌های عصبی را برای تشویق وضعیت احساسی مثبت آزاد می‌کند. این کار برای سلامتی روانی افراد نقش بسیار مهمی دارد.,"قدرت لبخند را نباید کم‌اهمیت شمرد و اکنون دانشمندان کشف کرده‌اند حتی خنده تصنعی نیز می‌تواند افراد را خوشحال‌تر کند.

فرادید نوشت: «کارشناسان دریافتند که عمل خندیدن ماهیچه‌های مخصوصی را در گونه‌های افراد فعال می‌کند و این اتفاق باعث می‌شود احساسات مثبت در مغز تولید شود. دانشمندان می‌گویند این عمل برای سلامتی روانی و ذهنی بسیار اهمیت دارد و افرادی که از افسردگی رنج می‌برند، می‌توانند از آن برای بهبود خلق خود بهره بگیرند.
دکتر فرناندو مارمولِجو-راموس، نویسنده همکار، در این مطالعه از دانشگاه ساوث استرالیا می‌گوید: «وقتی ماهیچه‌های شما می‌گویند شما خوشحال هستید، بیشتر احتمال دارد که شما جهان اطراف خود را به شیوه‌ای مثبت نگاه کنید.
پژوهش ما نشان داد وقتی شما به زور عملِ لبخندزدن را انجام می‌دهید، منطقه آمیگدال که مرکز احساسی مغز است تحریک می‌شود و انتقال‌دهنده‌های عصبی را برای تشویق وضعیت احساسی مثبت آزاد می‌کند. این کار برای سلامتی روانی افراد نقش بسیار مهمی دارد.»
او می‌افزاید: «اگر بتوانیم مغز را فریب دهیم تا یک محرک را به عنوان محرک «خوشحالی» ادراک کند، می‌توان از این سازوکار برای ارتقا سلامت روانی بهره بگیریم.»
از مشارکت‌کنندگان در این آزمایش خواسته شد یک مداد را بین دندان‌های خود نگه دارند؛ بدون آن که اجازه دهند مداد با لب‌های آنها برخورد داشته باشد. این کار به این منظور انجام شد که ماهیچه‌های گونه به‌زور تحریک شوند. آنها از داوطلبانی از ژاپن، لهستان و سوئد درخواست کردند تا ۱۱ تصویر از چهره را مرور کنند. این یازده تصویر متعلق به یک چهره بود اما احساسات متفاوتی از اخم تا لبخند را نشان می‌داد. مشارکت‌کنندگان سپس یازده ویدئو را تماشا کردند که در آنها مردم قدم می‌زدند. دانشمندان می‌خواستند تفاوت پردازش اطلاعات توسط افراد را در زمانی که لبخند اجباری روی چهره داشتند و چهره‌شان در وضعیت آرامش بود، مشاهده کنند.
در هر دو آزمایش مشارکت‌کنندگانی که به‌اجبار وادار به خندیدن شده بودند، با نگاه مثبت‌تری تصاویر و ویدئوها را ارزیابی کرده بودند. دکتر مارمولجو-راموس گفت: «به‌ طور خلاصه باید بگویم که در هنگام پردازش یک محرک سیستم‌های حرکتی و ادراکی با هم ادغام می‌شوند. حرف آخر این که رویکرد «آن قدر وانمودکن تا به واقعیت تبدیلش کنی» بیشتر از آن چه به آن بها می‌دهیم، معتبر است.»
منبع: The Daily Mail
                           ",https://www.asriran.com/003UOR
831818,۱۴۰۱/۰۱/۰۱,ورزشی,جولان کرونا در اردوی تیم ملی؛ جهانبخش و طارمی هم بازی با کره‌جنوبی را از دست دادند,همچنین حمید استیلی مدیر تیم ملی با وجود نتیجه منفی آزمایشی که پیش از پرواز در تهران انجام شده بود در سئول با نتیجه مثبت اجازه خروج از قرنطینه را پیدا نکرد.,"دو بازیکن ایرانی شاغل در پرتغال و هلند، بامداد امروز به علت مثبت شدن تست کرونای خود در بازی‌های باشگاهی غایب بودند.

به گزارش ایسنا، مهدی طارمی و علیرضا جهانبخش در آخرین بازی‌های باشگاهی خود قبل از پیوستن به اردوی تیم ملی فوتبال ایران غایب بودند و به علت ابتلا به کرونا نتوانستند برای تیم‌های خود بازی کنند و به این ترتیب احتمالا در دیدار کره جنوبی حضور ندارند. 
همچنین حمید استیلی مدیر تیم ملی با وجود نتیجه منفی آزمایشی که پیش از پرواز در تهران انجام شده بود در سئول با نتیجه مثبت اجازه خروج از قرنطینه را پیدا نکرد.
فدراسیون فوتبال کره جنوبی درخواست انجام تست مجدد را نپذیرفته و بر این اساس استیلی در بازی مقابل کره جنوبی روی نیمکت تیم ملی حضور نخواهد داشت.
تیم ملی فوتبال ایران از روز گذشته در کشور کره به سر می‌برد و در انتظار اضافه شدن لژیونرها و بازی با کره جنوبی در چهارم فروردین است. 
تاکنون تست کرونای سامان قدوس، بازیکن ایرانی برنتفورد انگلیس مثبت شده است. 
                           ",https://www.asriran.com/003UOQ
831817,۱۴۰۱/۰۱/۰۱,بین الملل,اوکراین: شهر ماریوپول، حلب جدید است,میروشنیچنکو در ادامه با متهم کردن دولت بلاروس برای کمک به روسیه افزود که تحرکات نظامیان بلاروس را با دقت زیر نظر داریم، اطلاعات ما حکایت از آن دارد که آنها برای نبرد آماده نیستند.,"ایرنا: مشاور وزیر دفاع اوکراین یکشنبه شب درباره آخرین تحولات جنگ و درگیری در کشورش گفت: در شهر ماریوپول که یک حلب جدید است همچنان نبرد و درگیری جریان دارد.
 
واسیل میروشنیچنکو به شبکه خبری ""الجزیره"" قطر گفته که هزارن تن از اهالی شهر بندری ماریوپول با وجود اعلام بازشدن گذرگاه‌های امن، اما همچنان توانایی خارج شدن را ندارند.
 
این اظهارات درحالی بیان می شود که وزارت دفاع روسیه یکشنبه شب در بیانیه ای از نیروهای اوکراینی در شهر ماریوپول خواست تا سلاح های خود را زمین گذاشته و تسلیم شوند.
 
میروشنیچنکو در ادامه با متهم کردن دولت بلاروس برای کمک به روسیه افزود که تحرکات نظامیان بلاروس را با دقت زیر نظر داریم، اطلاعات ما حکایت از آن دارد که آنها برای نبرد آماده نیستند.
 
وی در عین حال گفت که ارتش اوکراین آماده مقابله با هرگونه نفوذ نیروهای بلاروسی به کشورش است.
 
مشاور وزیر دفاع اوکراین همچنین مدعی شد، هدف ولادیمیر پوتین رییس جمهوری روسیه حمله به کی‌یف از طریق یک حمله رعد آسای چند روزه بود.
 
وی اضافه کرد که کی‌یف هنوز محاصره نشده و بیشتر نظامیان روسیه در شمال پایتخت مستقر هستند.
 
میروشنیچنکو درباره ادامه درگیری‌ها در شهر ""اودسا"" نیز گفت: نیروهای روسی با وجود تلاش هنوز نتوانسته‌اند این شهر را تصرف کنند.
 
وی همچنین مدعی شد که اطلاعات ما حکایت از آن دارد که تا الان شهر ""اربین"" بازپس گرفته شده است و درگیری درخصوص ""بوچا"" [واقع در استان کی‌یف] ادامه دارد.                           ",https://www.asriran.com/003UOP
831815,۱۴۰۱/۰۱/۰۱,سیاسی,منتقدان و حامیان رئیسی درباره حذف سفره هفت‌سین از دکور پیام نوروزی چه گفتند؟/ ثبت زودهنگام اولین سوژه جنجالی قرن پانزدهم+ عکس,از سوی دیگر، برخی منتقدان نیز با انتشار تصاویری از حضور بایدن و همسرش کنار سفره هفت سین، نبود این سفره سنتی در دکور پیام نوروزی رئیسی را مورد انتقاد قرار دادند.,"حذف سفره هفت سین از دکور پیام نوروزی رئیسی، در همان ساعات اولیه ورود به سال و قرن جدید، در فضای مجازی و به ویژه شبکه های اجتماعی بازتاب زیادی داشت تا حدی که توانست عنوان اولین سوژه جنجالی قرن پانزدهم را به خود اختصاص دهد.
 
به گزارش خبرآنلاین، برخی رسانه‌ها و کاربران منتقد رئیسی، پس از انتشار اولین پیام نوروزی رئیس جمهور که در مسجد جامع خرمشهر قرائت کرد ضمن انتشار عکس‌هایی از رئیسی با تاکید بر اینکه «برخلاف رسم معمول سفره هفت سین روی میز کنار رییس جمهور نبود»، این نکته را «معنادار» دانستند و انتقادهای ملایم یا تندی علیه وی مطرح کردند.
 

 

 

 
همزمان، برخی رسانه های اصولگرا در واکنشی به این انتقادها، با انتشار و استناد به عکس‌های رییس جمهور سابق تاکید کردند که روحانی نیز  طی ۸ سال ریاست جمهوری خود فقط در پیام نوروزی سال ۱۳۹۷ از ‎سفره هفت سین در دکور استفاده کرده است.
 

 

از سوی دیگر، برخی منتقدان نیز با انتشار تصاویری از حضور بایدن و همسرش کنار سفره هفت سین، نبود این سفره سنتی در دکور پیام نوروزی رئیسی را مورد انتقاد قرار دادند.
 

 
هرچند، حامیان رئیسی به انتقادهایی از این جنس، هنوز پاسخ نداده اند اما دور از انتظار نیست که واکنش رسانه ای به این گروه از منتقدان نیز در دستور کار آنان قرار گیرد تا تنور اولین سوژه جنجالی قرن پانزدهم، داغ تر شود.
 
                           ",https://www.asriran.com/003UON
831814,۱۴۰۱/۰۱/۰۱,سلامت,بدترین اشتباهات غذایی در وعده شام که چاقتان می‌کند,براساس مطالعه‌ای در پیوند دیالیز نفرولوژی، اعتیاد به نمک بسیار واقعی است و توسط ناحیه هیپوتالاموس مغز همانند اعتیاد به الکل، کوکائین و مواد افیونی پردازش می‌شوند.,"گاهی برخی اشتباهات در وعده شام می‌توانند فاجعه بار باشند، در این مطلب بدترین عادت‌های شام را که سبب اضافه وزن می‌شوند،‌ آورده‌ایم.
 
به گزارش همشهری آنلاین، هنگامی که زمان شام فرا می‌رسد مطمئنا به فکر غذایی دلچسب و درعین حال سالم هستید که نه تنها طعم عالی داشته باشد بلکه شما را نیز سیر کند. در حالی که اگر خودتان به فکر تهیه شام باشید ممکن است اهداف کاهش وزن را هم در نظر بگیرید، اما هنوز هم برخی از کارها و عادات ممکن است صحیح نباشد. گاهی برخی اشتباهات در وعده شام می‌توانند فاجعه‌بار باشند، بنابراین به منظور کمک به شما بدترین عادت‌های شام را که سبب اضافه وزن می‌شوند، در ادامه آورده‌ایم.
 
۱- سس اشتباهی را انتخاب می‌کنید
 
برخی غذاها همانند ماکارونی به سس احتیاج دارند، اما گاهی اوقات ممکن است که در نحوه انتخاب آن اشتباه کنید. بسیاری از سس‌های قرمز مبتنی بر سس گوجه فرنگی با سدیم و قند ترکیب شده‌اند و اغلب حاوی موادی، چون روغن سویا و مواد نگهدارنده هستند. هنگام خرید به برچسب ارزش غذایی آن نگاه کرده و یا سعی کنید خودتان در منزل سس تهیه کنید.
 
۲- همزمان با تماشای تلویزیون غذا می‌خورید
 
اساسا غذاخوردن در مقابل تلویزیون سبب می‌شود تا به دلیل حواس پرتی بیش از حد غذا بخورید. بر اساس مطالعات، صدای تلویزیون و یا گوش دادن به موسیقی هنگام صرف غذا باعث می‌شود به آنچه می‌خورید آگاهی نداشته باشید.
 
۳- غذاهایتان را سرخ می‌کنید
 
طبق یک مطالعه، هنگامی که غذایی را سرخ می‌کنید مواد معدنی مهم آن را از بین می‌برید. به علاوه آنکه سرخ کردن مواد غذایی سبب می‌شود تا غذا کالری بیشتری داشته و چربی‌های آن اشباع شوند که این در وعده‌ شام پرخطرتر است.
 
۴- از اندازه بشقاب مناسبی استفاده نمی‌کنید
 
هنگامی که صحبت از شام می‌شود مقدار غذا به میان می‌آید. به این موضوع فکر کنید که اگر در یک بشقاب کوچکتر غذا بخورید به نظر می‌رسد مقدار غذا زیاد است و بالعکس؛ اگر در بشقاب بزرگتری غذا بخورید غذای شما کم به نظر می‌رسد. در این شرایط ذهن شما فریب می‌خورد و فکر می‌کند که می‌خواهید خیلی بیشتر از حد واقعی خود غذا بخورید و بنابراین از بشقاب‌های کوچک و مقدار غذایی متناسب با آن استفاده کنید.
 
۵- از چاشنی‌ها و سس سالاد بیش از حد استفاده می‌کنید
 
انتخاب سالاد در کنار غذا راهی عالی برای خوردن سبزیجات می‌باشد و اگر آن را قبل از غذای خود بخورید سبب می‌شود تا سریع‌تر احساس سیری کنید، اما اگر از سس‌ها و چاشنی‌های سالاد بیش از اندازه استفاده کنید، سالاد تان را سرشار از قند و مواد نگهدارنده کرده که خود به خود ظرف سالادتان ناسالم خواهد شد.
 
۶- خیلی سریع غذا می‌خورید
 
هنگامی که بسیار گرسنه باشید احتمال این وجود دارد که سریع‌تر از حد معمول غذا بخورید. مطالعه‌ای در ژورنال انجمن رژیم‌های غذایی نشان می‌دهد افرادی که غذای خود را آهسته می‌خورند در هر وعده غذایی ۶۶ کالری کم‌تر دریافت می‌کنند؛ بنابراین بهتر است سرعت خود را کاهش دهید، زیرا در نهایت متوجه خواهید شد سریع‌تر از آن چه فکر کنید احساس سیری کرده اید.
 
۷- غذاهای کنسروی را آبکشی نمی‌کنید
 
اضافه کردن سبزیجات کنسروی و لوبیا به غذا هیچ اشکالی ندارد، اما باید از روش صحیحی از آن‌ها استفاده کنید. غذاهای کنسروی پر از مایعات هستند و اگر آن‌ها را با مایع همراهشان مصرف کنید سدیم غیر ضروری و مواد نشاسته‌ای را به وعده غذایی خود اضافه کرده اید، بنابراین بهتر است آن‌ها را قبل از استفاده آبکش کنید.
 
۸- از نمک به مقدار زیاد استفاده می‌کنید
 
اضافه کردن کمی نمک به غذا به طعم و مزه آن کمک می‌کند، اما اگر از نمک به مقدار زیاد استفاده می‌کنید، بسیار خطرناک است، زیرا بر اساس نظریه محققان، مصرف نمک اضافی می‌تواند میل شما را به خوردن غذاهای چرب بیشتر کند و علاوه بر این نمک باعث می‌شود که به مصرف آن عادت کنید.
 
براساس مطالعه‌ای در پیوند دیالیز نفرولوژی، اعتیاد به نمک بسیار واقعی است و توسط ناحیه هیپوتالاموس مغز همانند اعتیاد به الکل، کوکائین و مواد افیونی پردازش می‌شوند.
 
۹- آب نمی‌نوشید
 
این حقیقت بر همگان آشکار است که نوشابه‌های گازدار و دیگر نوشیدنی‌های شیرین هرگز ایده آل نیستند؛ بنابراین مهم است که نه تنها در کنار وعده غذایی خود بلکه قبل از آن نیز آب بنوشید. مطالعه‌ای نشان می‌دهد که نوشیدن آب نیم ساعت قبل از خوردن یک وعده غذایی اصلی مانند شام به کاهش وزن کمک می‌کند.
 
۱۰- در زمان مناسبی غذا نمی‌خورید
 
زمان شام خوردن بسیار مهم است. اگر دیر هنگام غذا بخورید و با معده پر به رختخواب بروید صحیح نیست. بر اساس توصیه پزشکان خوردن شام و هر نوع دسری را حداقل ۳ ساعت قبل از خواب به پایان برسانید. تحقیقات نشان می‌دهد خطر ابتلا به سرطان، مقاومت به انسولین و التهاب در کسانی که ۲-۳ ساعت قبل از خواب غذا نمی‌خورند کم‌تر است.
 
به طور کلی خوردن شام در زمانی مناسب برای سلامت شما ضروری است. اگر می‌خواهید از سلامت خود مطمئن شوید، عادات اشتباه وعده شام تان را تصحیح کرده تا تمام طول روز خود را با این عادات درگیر نکنید.
 
منبع: آخرین خبر                           ",https://www.asriran.com/003UOM
831813,۱۴۰۱/۰۱/۰۱,سیاسی,احمدی‌نژاد: پوتین مرتکب کار شیطانی شد/ چرا باید به نام انقلاب برویم کنار قدرت های فاسد جهانی بایستیم!؟,آقای پوتین دست به قمار بزرگی زده و مرتکب یک کار شیطانی شده است. به نظرم او دیگر در آینده جهان، جایی ندارد. او دوران ریاست جمهوری اش را تا سال ۲۰۳۶ تمدید کرده بود.,"دولت بهار نوشت: احمدی نژاد گفت: وقتی بپذیریم که به یک بهانه ای می تواند به یک کشور حمله کند، فردا به همان بهانه به تو هم حمله می کند. دیگر نمی توانی بگویی چرا حمله کرد!؟
 
احمدی نژاد در سخنرانی خود به مناسبت عید نیمه شعبان گفت: 
 
همین جنگی که روسیه به راه انداخت را ببینید؛ روس ها می گویند این ها روس هستند و ما باید از آنها دفاع کنیم. یعنی یک نگاه نژادی و قبیله ای وجود دارد. این کار شیطان است.
 
در طول تاریخ، جنگ ها را چه کسانی به راه انداخته اند؟ ملت ها یا حکومت ها؟ معلوم است که فقط حکومت ها! الان مردم اوکراین با مردم روسیه چه مشکلی دارند؟ اما این آقا می خواهد امپراتوری خودش را گسترش بدهد، بهانه درست می کند و مورد حمله قرار می دهد. آنها هم دفاع می کنند و جنگ می شود. صدام و آمریکا هم حمله می کنند، همه اش تصمیم دولت ها و حکومت هاست. اینها مردم را در دنیا قطعه قطعه کرده اند. ما باید به جایی برسیم که هیچ مرزی، ما را از دیگران جدا نکند. جالب است که شیطان تمام اینها را معکوس کرده است. دین آمده مرزها را بردارد ولی الان دین اسباب مرزبندی شده است.
 
اجازه بدهید در پرانتز دو جمله راجع به اوکراین بگویم، چون واقعا سخت است که می بینم این ابرقدرت ها همچنان در دوره جاهلیت هستند. ببینید چه ادبیاتی درست می کنند! می گوید او سلاح های خطرناک دارد. می گوییم بسیار خوب! شما خودتان ندارید!؟ شما که بمب اتم، بمب شیمیایی و میکروبی و هارپ هم دارید، بقیه باید از شما بترسند! یعنی بقیه باید فکر کنند که چگونه می توانند از شر شما در امان باشند. مانند همان حمله ای که آمریکا به بهانه وجود سلاح کشتار جمعی، به عراق حمله کردآیا خود آنها از این سلاحها نداشتند!؟
 
آقای پوتین دست به قمار بزرگی زده و مرتکب یک کار شیطانی شده است. به نظرم او دیگر در آینده جهان، جایی ندارد. او دوران ریاست جمهوری اش را تا سال ۲۰۳۶ تمدید کرده بود. یک نفر باید به او بگوید دوران احیای امپراتوری ها گذشته است، بشریت از این ها عبور کرده اما شما دنبال احیای امپراتوری شوروی هستید؟ به شما بگویم؛ تمام سیاسیون عالم این را می دانند ولی خودشان را به نفهمی می زنند چون منافعشان اینگونه اقتضاء می کند. همه آنها می دانند که او دنبال احیای شوروی است. می گویند بسیار خوب! تو این را درست کن، ما هم آن را درست می کنیم! با هم تفاهم کردند که من دیگر نمی خواهم وارد آن شوم. به نظرم اگر زودتر عقب نشینی نکند، موضع خود را در اوکراین اصلاح و توبه نکند، در آینده جهان جایگاهی نخواهد داشت. خود مردم روسیه فتیله اش را پایین خواهند کشید.
 
۴۳ سال است که ما انقلاب کرده ایم. انسان دردش می آید که به نام انقلاب وارد بازی های سیاسی قدرت های فاسد جهانی شویم!؟ آمریکا و روسیه و چین با هم تفاهم کرده اند که نقشه جدیدی را در دنیا پیاده کنند. خدا را شکر، عنایت الهی بود که مردم اوکراین ایستادند و ترمز آن را کشیدند و الّا بدانید که تا الان تایوان هم رفته بود و بعد هم سراغ ایران آمده بودند.
 
هر کس در دنیا ظلم به یک فرد یا قومی را تجویز کند، همان تجویز در واقع مجوز ظلم به خودش است. هر کجا اجازه یا رضایت به یک ظلمی بدهد، در واقع ظلم به خودت را اجازه داده ای! اولا یکی هستیم ثانیا این مساله به یک منوال و روال در دنیا تبدیل می شود. وقتی بپذیریم که به یک بهانه ای می تواند به یک کشور حمله کند، فردا به همان بهانه به تو هم حمله می کند. دیگر نمی توانی بگویی چرا حمله کرد!؟ چرا باید به نام انقلاب برویم کنار قدرت های فاسد جهانی بایستیم!؟
 
چرا اینگونه است؟ چون نگاه سیاسی و قبیله ای است. اصل جنگ غلط است. چرا می جنگید؟ بیخود می کنید تجاوز می کنید. ناتو سرجایت بنشین! اصلا چرا اسلحه کشتار جمعی در دنیا وجود دارد؟ اینها باید از دنیا برچیده شود! ما اینها را قبول نداریم. ما مسابقه تسلیحاتی را قبول نداریم، دنیا هم بداند که ما قبول نداریم. بله امروز شرایط بگونه ای است که برای دفاع از خودمان تجهیزاتی تهیه می کنیم ولی اگر در مسابقه افتادیم، عین همان ها هستیم.
 
اصالت قدرت، عین شیطان است. اگر به کسی بخاطر اصالت قدرت احترام بگذاریم و برایش حقی قائل باشیم، عین شیطان و عین بی دینی است. باید جمع کنند و بروند.
 
به شما بشارت هم بدهم؛ همه آنها رفتنی هستند. تاریخ پر از امپراتوری های مضمحل شده و قلدرهایی است که بینی آنها به خاک مالیده شده است. در آمریکا آن پشت تصمیم می گیرند و رئیس جمهور آمریکا باید بیاید و اجرا کند.
 
اینها همه رفتنی اند. به چه چیزی بند هستند؟ اگر اسلحه را از آنها بگیریم، راه خانه خودشان را هم گم می کنند. آقا به انسانیت متکی باش، چرا به اسلحه متکی هستی؟ این چه ارزشی هست؟ به اسلحه متکی است و می گوید چون من اسلحه دارم، می توانم حمله کنم! الان دعوای هسته ای هم سر همین است. آمریکایی ها می گویند چون ما اسلحه داریم و قوی تر هستیم، ما دیکته می کنیم.
 
ان شاءالله بزودی ملت ها به تمام قدرت ها دیکته خواهند کرد و خواهید دید که دومینو وار، یکی پس از دیگری، از زمین پاک می شوند و راه برای ملت ها باز خواهد شد.                           ",https://www.asriran.com/003UOL
831812,۱۴۰۱/۰۱/۰۱,بین الملل,زلنسکی: اگر با پوتین مذاکره نکنیم وارد جنگ جهانی سوم می‌شویم,اگر یک درصد شانس هم برای پایان دادن به این جنگ وجود داشته باشد، به اعتقاد من باید این کار را انجام دهیم و فرصت را مغتنم بشماریم.,"رئیس جمهوری اوکراین از آمادگی خود برای مذاکره با همتای روس به منظور پایان دادن به درگیری‌های جاری در کشورش خبر داد.

به گزارش ایسنا، ولودیمیر زلنسکی، رئیس جمهوری اوکراین در گفت‌وگو با شبکه آمریکایی ""cnn ""تصریح کرد: آماده مذاکره با ولادیمیر پوتین، رئیس جمهوری روسیه هستم و از دو سال گذشته آماده بودم و معتقدم که ما بدون مذاکره نخواهیم توانست این نبرد را پایان دهیم.
وی گفت: اگر یک درصد شانس هم برای پایان دادن به این جنگ وجود داشته باشد، به اعتقاد من باید این کار را انجام دهیم و فرصت را مغتنم بشماریم.
زلنسکی با ادعای اینکه نیروهای روسیه با هدف ""کشتار"" مردمش وارد این کشور شدند، بر توانایی ارتش اوکراین برای انجام ""ضد حمله"" تاکید کرد و گفت: بنابراین معتقدم که باید از هر فرمت و هر فرصتی استفاده کرد تا امکان مذاکره و گفتگو با پوتین وجود داشته باشد. اما اگر این تلاش‌ها به شکست بیانجامد، به منزله ورود به جنگ جهانی سوم خواهد بود.
                           ",https://www.asriran.com/003UOK
831811,۱۴۰۱/۰۱/۰۱,بین الملل,فرانسه ۸۵۰ میلیون یورو از دارایی های روسیه را مسدود کرد,اقدامات مالی فرانسه علیه دارایی های الیگارش های روس به این معنی است که مالکان قادر به فروش یا کسب درآمد از دارایی های خود نیستند.,"""برونو لومر"" وزیر دارایی فرانسه اعلام کرد که کشورش ۸۵۰ میلیون یورو از دارایی های الیگارش های روسیه در خاک خود را مصادره کرده است.


به گزارش ایرنا از خبرگزاری فرانسه، لومر یکشنبه شب به تلویزیون فرانسه گفت:  ۱۵۰ میلیون یورو از حساب های افراد و کارت های اعتباری در مؤسسات فرانسوی را مسدود کرده ایم.
وزیر دارای فرانسه در ادامه افزود: علاوه بر این ۵۳۹ میلیون یورو املاک و مستغلات را در قلمرو فرانسه مسدود کرده ایم که مربوط به حدود ۳۹۰ ملک یا آپارتمان است و دو قایق تفریحی به ارزش ۱۵۰ میلیون یورو را توقیف کرده ایم.
لومر تاکید کرد که در مجموع تقریباً ۸۵۰ میلیون یورو دارایی متعلق به الیگارش های روسی در خاک فرانسه مسدود شده اند.
اقدامات مالی فرانسه علیه دارایی های الیگارش های روس به این معنی است که مالکان قادر به فروش یا کسب درآمد از دارایی های خود نیستند.
وزیر مالی فرانسه تصریح کرد، مسدود کردن اموال به این معنا نیست که دولت مالک آنها است و می تواند آنها را بفروشد، برای توقیف اموال باید یک جرم کیفری وجود داشته باشد.
از آغاز جنگ در اوکراین در ۲۴ فوریه (  پنج اسفند سال گذشته) تا کنون کشورهای غربی با بسته های گسترده ای از تحریم های مالی سخت به این اقدام مسکو پاسخ داده اند.

                           ",https://www.asriran.com/003UOJ
831810,۱۴۰۱/۰۱/۰۱,اجتماعی ,زمان برگزاری ۵ آزمون زبان انگلیسی وزارت بهداشت در سال جدید,بنابراین کارنامه چاپ شده یا گواهی دیگری برای شرکت کنندگان جهت ارائه به مراجع گوناگون، صادر نخواهد شد و مراجع گوناگون (دانشگاهها، سازمانها) می توانند به همین روش، از درستی کارنامه اطمینان حاصل کنند.,"داوطلبان ​​​​​​​آزمون های زبان انگلیسی عمومی وزارت بهداشت (MHLE) در سال ۱۴۰۱ در پنج نوبت می‌توانند در این آزمون شرکت کنند. در همین راستا، ثبت نام دوره ۶۶ این آزمون (به عنوان اولین دوره در سال جدید) از ۲۲ خرداد ماه آغاز می‌شود.

به گزارش ایسنا، آزمون زبان انگلیسی عمومی وزارت بهداشت (MHLE) در سال جاری دارای ۱۰۰ پرسش در سطح آزمون استاندارد تافل (۳۰ پرسش درک مطلب شنیداری، ۴۰ پرسش واژگان، ساختار و دستور زبان و ۳۰ پرسش درک مطلب نوشتاری) و ۱۰۰ نمره (بدون نمره منفی) است.
ثبت نام شصت و ششمین دوره آزمون زبان وزارت بهداشت از ساعت ۱۲روز ۲۲ خرداد ۱۴۰۱ آغاز می شود و تا ۸ تیر ماه ادامه دارد. کارت ورود به جلسه آزمون نیز ۱۴ تیر توزیع می شود و آزمون نیز روز ۱۶ این ماه برگزار خواهد شد در نهایت کارنامه داوطلبان ۲۶ تیر ماه منتشر خواهد شد.
برای ورود به جلسه آزمون، همراه داشتن پرینت کارت ورود به جلسه و اصل کارت ملی (یا شناسنامه) الزامی است و همراه نداشتن هریک از این مدارک، موجب محرومیت از ورود به جلسه و شرکت در آزمون می شود.
هر کارنامه دارای یک کُد ویژه به نام Certification Code بوده که در بالای آن درج می شود. درستی آن از طریق سایت مرکز سنجش آموزش پزشکی (در پیوند «تأیید کارنامه») یا Check Certificate Validity قابل استعلام است.
بنابراین کارنامه چاپ شده یا گواهی دیگری برای شرکت کنندگان جهت ارائه به مراجع گوناگون، صادر نخواهد شد و مراجع گوناگون (دانشگاهها، سازمانها) می توانند به همین روش، از درستی کارنامه اطمینان حاصل کنند.
وزارت بهداشت تاکید کرد؛ به دلیل ضرورت برقراری نظم و حفظ سکوت و آرامش در سالن های برگزاری آزمون، درهای حوزه رأس ساعت ۰۸:۳۰ بسته و از ورود افرادِ دیرآمده، جلوگیری خواهد شد.
هزینه ثبت نام قابل برگشت یا نگهداری برای دوره های بعدی نیست. هزینه ثبت نام ۲ میلیون و ۱۷۵ هزار ریال (۲۱۷ هزار و ۵۰۰ تومان) است که باید به صورت اینترنتی و از طریق کارت های بانکی عضو شتاب پرداخت شود.
تقویم آزمون MHLE در سال ۱۴۰۱
در جدول زیر زمان ثبت نام، توزیع کارت،برگزاری آزمون و توزیع کارنامه دوره‌های ۶۶ تا ۷۰ آزمون وزبان وزارت بهداشت آمده است.

                           ",https://www.asriran.com/003UOI
831809,۱۴۰۱/۰۱/۰۱,اقتصادی,در پیام نوروزی مدیرعامل سایپا مطرح شد:افزایش تیراژ تولید باكيفيت گام بعدی سایپا در دوره جدید است,افزایش تیراژ تولید باكيفيت، با همراهی و تقویت زنجیره تأمین (داخلي و خارجي)، گام بعدی سایپا در دوره جدید است که طی تعامل مطلوب با قطعه ­سازان حاصل خواهد شد.,"مدیرعامل گروه خودروسازی سایپا طی پیامی فرارسیدن عید نوروز و بهار طبیعت را تبریک گفت.
به گزارش سایپانیوز، مدیرعامل گروه خودروسازی سایپا طی پیامی فرا رسیدن عید نوروز را تبریک گفت.متن پیام محمدعلی تیموری به شرح زیر است:
به نام خدا
دهه 1400 برای گروه خودروسازي سايپا سال رضايت مشتريان و سوددهي بيشتر براي سهامداران خواهد بود که با انتخاب آگاهانه مردم به عنوان صاحبان اصلی كسب و كار رقم خواهد خورد.
رویکرد دولت مردمی و خدمتگزار در مدت 7 ماه سال 1400، بر عدالت ­محوري، تخصص و تعهد با رفع کاستی‌‌ها، حرکت شتابان برای دست­یابی به افق ترسیم ­شده در سند چشم ­انداز ۱۴۰۴ و تحقق آرمان‌های والای انقلاب اسلامی استقرار یافت.
توجه ‌ویژه به «تدوین سند نقشه راهبردی صنعتی»، «شرطی‌نکردن برنامه‌های اقتصادی به رفع تحریم‌ها»، «دانش ­بنیان­ کردن فرآیندهای تولید»، «ارتقای کیفیت محصولات» و «شتاب­ گرفتن تولید و پیشرفت» به عنوان سرلوحه فعالیت‌ها و برنامه‌های وزارت صمت و به تبع آن گروه سایپا قرار گرفت.
تاکید می­ کنم که فرمایشات رهبر معظم انقلاب در دیدار با فعالان اقتصادی و تولیدکنندگان راهگشا بوده و افق پیش روی اقتصاد و صنعت کشور را بسیار روشن و امیدبخش ترسیم کرده است.
هم­چنين گروه سايپا تمامي تلاش خود را براي اجراي دستور هشت ­بندي رئيس ­جمهور محبوب و مردمي درخصوص صنعت خودرو به ­كار مي­ گيرد تا سياست ­هاي اصولي دولت سيزدهم در اين صنعت محقق شود.
گروه سايپا هم‌سو با راهبرد صنعتي وزارت صمت و در راستای منویات مقام معظم رهبری و شعار تولید، پشتیبانی ­ها و مانع ­زدایی ­ها، نقشه راهبردی با محوریت افزایش تولید خودرو، ارتقای کیفیت محصولات و استفاده از فناوری‌های نوین در محصولات جدید را با جدیت دنبال می­ كند که در آینده ثمرات و برکات این اقدام ­های اصولی سایپا کام ذی­ نفعان و مشتریان را شیرین خواهد کرد.
از زمان آغاز به­ کار تیم مدیریتی جدید سایپا در حدود دو ماه پایانی سال 1400، توليد اقتصادي محصولات به عنوان یکی از اصول توسعه در توليد و بنگاه ­داري در اولویت قرار گرفت زيرا بدون تولید اقتصادی، كيفيت، قيمت تمام ­شده مطلوب و تحويل به­ موقع حاصل نمی­ شود.
مهمترین موضوع تیم مدیریتی جدید سایپا در ابتدا، تکمیل خودروهای ناقص، برنامه ­ريزي و سفارش­ گذاري به­ موقع، تخصيص منابع با اولويت زنجيره تأمين بود که در کوتاه ­مدت، با روند مطلوبی اجرا شده و در سال آتی نیز با تلاش و همت مضاعف دنبال خواهد شد.
افزایش تیراژ تولید باكيفيت، با همراهی و تقویت زنجیره تأمین (داخلي و خارجي)، گام بعدی سایپا در دوره جدید است که طی تعامل مطلوب با قطعه ­سازان حاصل خواهد شد.
توجه ویژه به حوزه فروش و خدمات پس از فروش در دستور کار قرار گرفته که در آینده تاثیر مثبت این اقدام را بر تصویر ذهنی جامعه و رضایت آن­ها از سایپا شاهد خواهیم بود.
طراحی و تولید موتور، قوای محرکه و گیربکس مشكل اصلي صنعت خودرو است كه اين مشكلات با یک برنامه‌ریزی کامل و عملیاتی، در کوتاه ­مدت در سایپا برطرف خواهد شد.
بدین وسیله تمامی تلاش ­های فعالان بخش خودروسازی و قطعه­ سازی کشور به ویژه کارکنان، کارگران و مدیران شاغل در گروه سایپا را ارج می ­نهم و به یکایک­شان درود می فرستم که با باورمندی دینی و همت ایرانی، پرچم عزت و افتخار ایران عزیز را به دوش می­ کشند و برای آبادانی میهن عزیزمان صادقانه تلاش می­ کنند.
اینجانب به عنوان عضوی از خانواده بزرگ گروه خودروسازی سایپا، سال نو و عید سعید نوروز و تقارن آن با ماه مبارک رمضان و بهار قرآن را به ملت شریف ایران اسلامی، صنعتگران، جامعه پرتلاش صنعت خودرو و همه كاركنان گروه سایپا تبریک و تهنیت می­ گویم و آرزو می­ کنم در سال 1401 که از سوی مقام معظم رهبری به سال ""تولید، دانش بنیان و اشتغال آفرین"" نامگذاری و مزین شده است، صنعت خودرو و گروه سایپا بتواند به همه اهداف پیش ­بینی ­شده در مسیر تعالی و سرآمدی دست یابد. ان شاءالله
محمدعلی تیموری
مدیرعامل و نایب رئیس هیات مدیره گروه خودروسازی سایپا                           ",https://www.asriran.com/003UOH
831808,۱۴۰۱/۰۱/۰۱,سیاست خارجی,هشدار سفارت ایران: هموطنان از از تردد زمینی به ارمنستان خودداری کنند,به هموطنان عزیز اکیداً توصیه می‌شود تا زمان روشن شدن وضعیت جاده و رفع اختلال کنونی، از استفاده از مسیر زمینی کشورمان به ارمنستان خودداری کنند.,"با توجه به برودت هوا و بارش برف، سفارت جمهوری اسلامی ایران در ارمنستان نسبت به تردد مسافران از مسیر زمینی به ارمنستان هشدار داد.
به گزارش ایلنا، سفارت جمهوری اسلامی ایران در ارمنستان به اطلاع هموطنان عزیز می‌رساند عبور و مرور از مسیر زمینی ایران به ارمنستان، به ویژه در محدوده استان سیونیک، مختل شده و مقامات ارمنستان وادار شده‌اند تدابیری را برای امدادرسانی و اسکان موقت در راه ماندگان اتخاذ کنند.
با توجه به پیش‌بینی ادامه بارش برف در ارمنستان، برودت شدید هوا و غیر قابل پیش‌بینی بودن وضعیت راه در روزهای آینده، به هموطنان عزیز اکیداً توصیه می‌شود تا زمان روشن شدن وضعیت جاده و رفع اختلال کنونی، از استفاده از مسیر زمینی کشورمان به ارمنستان خودداری کنند.                           ",https://www.asriran.com/003UOG
831807,۱۴۰۱/۰۱/۰۱,بین الملل,حذف ۷۰۰۰ اپلیکیشن از فروشگاه اپ استور روسی,حذف اپلیکیشن ها از فروشگاه روسی این شرکت پس از آغاز حمله نظامی روسیه به اوکراین در ۲۴ فوریه، ۱۰۵ درصد در مقایسه با دو هفته نخست فوریه رشد نشان داده است.,"فروشگاه اپ استور روسی از زمان آغاز حمله روسیه به اوکراین، ۶۹۸۲ اپلیکیشن موبایل را از دست داده است زیرا شرکتهای متعددی اپلیکیشنها و بازیهای خود را از فروشگاه برنامه آیفون و آیپد در این کشور برداشته اند.

به گزارش ایسنا، آمار شرکت تحقیقاتی ""سنسور تاور"" نشان می دهد تا به این تاریخ اپلیکیشن های مذکور حدود ۲۱۸ میلیون بار در روسیه دانلود شده اند که معادل بیش از سه درصد از کل ۶.۶ میلیارد دانلود جهانی آنهاست.
در بحبوحه خروج گسترده شرکت های متعدد از روسیه، اپلیکیشن های چندین شرکت فناوری بزرگ در فروشگاه اپ استور روسی همچنان در صدر پردانلودترین ها قرار دارند اما نمودار محبوبترین اپلیکیشن ها، با اپلیکیشن های VPN پر شده است.
اگر چه اپل به طور مرتب اپلیکیشن های قدیمی و آپدیت نشده را از اپ استور حذف می کند اما حذف اپلیکیشن ها از فروشگاه روسی این شرکت پس از آغاز حمله نظامی روسیه به اوکراین در ۲۴ فوریه، ۱۰۵ درصد در مقایسه با دو هفته نخست فوریه رشد نشان داده است.
بر اساس گزارش تِک کرانچ، روسیه تنها کشوری نبوده که طراحان اپلیکیشن ها به تحریم آن مبادرت کرده اند. بسیاری از ناشران، اپلیکیشن ها و بازی ها را از اپ استور در بلاروس که همسایه و متحد روسیه است، برداشته اند. این کشور از زمان آغاز حمله روسیه شاهد حذف ۹۵۰۰ اپلیکیشن بوده است که ۷۳ درصد در مقایسه با دو هفته نخست فوریه افزایش داشته است.
                           ",https://www.asriran.com/003UOF
831698,۱۴۰۱/۰۱/۰۱,سرگرمی,پنگوئن را در این تصویر پیدا کنید,,"می توانید با دوستان یا اعضای خانواده مسابقه تیز بینی را برگزار کنید. اگر هم پیدا نکردید، اشکالی ندارد و واقعاً دلیلی بر عدم دقت شما نیست. این فقط یک سرگرمی و بهانه ای برای دورهمی است. خوش باشید؛ مهم این است!حالا در نقاشی زیر سعی کنید پنگوئن را پیدا کنید. 
به راهنمایی: پنگوئن این شکلیه!
از حالا 90 ثانیه وقت دارید:

 
 
 
 
 
 
 
 
 
 
 
 
پاسخ در انتهای صفحه ( ولی کمی بیشتر دقت کنید، حتماً پیدا می کنید)
.
.
.
.
.
.
.
.
.
.
.
.
.
.
.
.
.
.
راهنمایی: سمت راست تصویر را با دقت بیشتری نگاه کنید.
.
.
.
.
.
.
.
.
.
.
.
.
.
.
.
.
.
.
.
.
.چهره همه پرندگان در تصویر سفید است ولی همان طور که در عکس اول پست هم دیدید، شکم پنگوئن سفید است نه صورتش.شاد باشید و رو سفید!
حیات وحش: تلاش لحظه آخری یک پنگوئن برای رسیدن به خانواده‌اش (فیلم) 
منبع معما: بیزینس اینسایدر                           ",https://www.asriran.com/003UMU
831806,۱۴۰۱/۰۱/۰۱,فرهنگی/هنری,امکان بازدید زنده مجازی از تخت‌جمشید فراهم شد,"این برنامه‌ تحت عنوان ""نوروزگاه با میراث جهانی ایران"" و با هدف معرفی آثار فرهنگی و تاریخی برای پخش آنلاین و زنده در بسترهای تلویزیون اینترنتی پیش‌بینی و طرح‌ریزی شده است.","مدیر پایگاه میراث جهانی تخت‌جمشید گفت:بازدید مجازی از تخت‌جمشید در نوروز فراهم شد و از امروز دوشنبه اول فروردین ماه با سفر مجازی، این میراث جهانی را به صورت زنده به مردم معرفی می کنیم.


حمید فدایی دوشنبه در گفت‌وگو با ایرنا اظهار کرد: با همکاری اداره‌کل میراث فرهنگی فارس و اداره کل ارتباطات و فناوری اطلاعات استان و به کمک بسترهای ارتباطی پخش زنده؛ امکان بازدید از پایگاه‌های میراث جهانی و معرفی این بناهای ارزشمند فراهم شد.
مدیر پایگاه جهانی تخت‌جمشید ادامه داد: این برنامه‌ تحت عنوان ""نوروزگاه با میراث جهانی ایران"" و با هدف معرفی آثار فرهنگی و تاریخی برای پخش آنلاین و زنده در بسترهای تلویزیون اینترنتی پیش‌بینی و طرح‌ریزی شده است.
وی اضافه کرد: پوشش رویدادهای نوروزگاهی از مهمترین اهداف این برنامه به شمار می‌رود که ما نیز در پایگاه میراث جهانی تخت جمشید با برنامه‌ریزی منسجم و ایجاد محتوای لازم تمام تلاش خود را برای معرفی این بنای تاریخی به کار گرفته‌ایم.
به گفته وی، علاقمندان می‌توانند برای بهره‌گیری از این امکان ارتباط زنده، به پایگاه اینترنتی میراث جهانی تخت جمشید مراجعه کنند. 
نگاهی به برنامه های نوروزی در تخت‌جمشید 
فدایی به بیان تقویم اجرایی فعالیت‌ها و برنامه‌های نوروز در پایگاه میراث جهانی تخت جمشید پرداخت و گفت: در روز اول فروردین ماه برنامه‌ای تحت عنوان «نوروز و میراث ناملموس» با برپایی سیاه چادرها جهت ارائه برنامه‌هایی از جمله موسیقی سنتی دشت مرودشت(ساز و نقاره) همراه با رقص سنتی چوب بازی و ارائه خوراکی‌های بومی از سوی مردمان محلی و اماکن بومگردی برگزار می‌شود.
وی عنوان کرد: استفاده از آیین‌های عبادی باران‌خواهی در نزد جوامع محلی، اجرای مراسم سنتی کوسه‌برنشین به همراه مسابقه با محتوای احترام به آب و نیز توضیحات راهنمایان افتخاری در مورد مدیریت آب در تخت جمشید از جمله برنامه‌های روز دوم فروردین ماه با عنوان «نوروز و حرمت آب» است‌.
فدایی با بیان اینکه «نوروز و هوای سالم» عنوان برنامه در روز سوم فروردین‌ماه است، گفت: در این روز اقدام به ایجاد ایستگاه ویژه کودک و نوجوان و برگزاری مسابقه نقاشی با موضوع هوای پاک کرده‌ایم. همچنین از حضور و سخنرانی روحانیان در پایگاه بهره می‌بریم.
وی یادآور شد: برنامه‌های روز چهارم فروردین با عنوان «نوروز و ادبیات شفاهی» برگزار خواهد شد که خوانش و ارائه داستان‌ها، اشعار و ادبیات بومی و شاهنامه خوانی به همراه اجرای برنامه نور و صدا از جمله برنامه‌های پیش‌بینی شده در این روز به شمار می‌رود.
فدایی ادامه داد: عنوان برنامه در روز پنجم فروردین «نوروز و خوراکی‌های محلی دشت مرودشت» است که در این روز برنامه‌هایی از جمله موسیقی سنتی دشت مرودشت (ساز و نقاره) و رقص سنتی موسوم به چوب بازی برگزار می‌شود و تهیه برخی از خوراکی‌های محلی از جمله پخت نان محلی، انواع آش‌های محلی مانند آش کارده و آش شله قلم‌کار از دیگر برنامه‌ها در این روز محسوب می‌شود.
وی با بیان اینکه برنامه‌های روز ششم فروردین تحت عنوان «نوروز و پوشاک استان فارس» برگزار خواهد شد، گفت: آشنایی با پوشاک روستاهای دشت مرودشت به همراه پوشاک عشایر فارس به ویژه ایل بزرگ قشقایی به همراه عکس‌برداری علاقمندان با لباس‌های سنتی از برنامه‌هایی است که برای روز ششم فروردین تدارک دیده شده است.
 مدیر پایگاه جهانی تخت‌جمشید اظهار کرد: «داستان استاتیرا پارسی» عنوان برنامه‌های روز هفتم فروردین ماه است که در این روز نمایش استاتیرا به مناسبت روز جهانی نمایش با همکاری گروه سروش اجرا می‌شود.
یادمان تاریخی تخت جمشید که متعلق به دوره هخامنشیان است یکی از آثار ثبت شده استان فارس در فهرست آثار جهانی است که در سال ۱۹۷۹ میلادی با شماره ۱۱۴ در سازمان جهانی علمی، فرهنگی ملل متحد (یونسکو) ثبت شد.سلسله هخامنشیان از سال ۵۵۰ تا ۳۳۰ پیش از میلاد حکومت کردند.مجموعه جهانی تخت جمشید در شهرستان مرودشت و در فاصله ۵۵ کیلومتری شمال شیراز واقع شده است.

                           ",https://www.asriran.com/003UOE
831805,۱۴۰۱/۰۱/۰۱,بین الملل,طالبان پرچم سه رنگ ملی افغانستان را ممنوع کرد,مقامات طالبان دیگر اجازه ندارند با پرچم سه رنگ افغانستان در انظار عمومی ظاهر شوند.,"طالبان با صدور فرمانی، پرچم سه رنگ افغانستان را که در سطح بین المللی به رسمیت شناخته شده است، ممنوع و پرچم امارات اسلامی را جایگزین آن کرد.


به گزارش ایرنا از اسپوتنیک، بر اساس فرمان جدید طالبان، همه سازمان‌های دولتی در داخل و خارج از افغاستان باید از پرچم سفید رنگ طالبان که بر روی آن نوشته شده است «لا اله الا الله و محمد رسول الله» با جوهر سیاه استفاده کنند.
براساس این گزارش، مقامات طالبان دیگر اجازه ندارند با پرچم سه رنگ افغانستان در انظار عمومی ظاهر شوند.
با خروج نیروهای خارجی از افغانستان در مرداد سال ۱۴۰۰ طالبان قدرت در کابل را بدست گرفت و اقدام به تشکیل دولت موقت در افغانستان کرد.
با گذشت چندین ماه از تشکیل دولت موقت طالبان، تا کنون هیچ کشوری مشروعیت این دولت را نپذیرفته است.
ملا عبدالغنی برادر معاون رئیس دولت طالبان در نشست اخیر ""کنفرانس ملی بخش خصوصی"" از جامعه جهانی خواست تا تحریم‌های اقتصادی باقی مانده علیه افغانستان را لغو کرده و در بهتر شدن اقتصاد این کشور کمک کنند.

                           ",https://www.asriran.com/003UOD
831183,۱۴۰۱/۰۱/۰۱,بین الملل,3 اسلحه برگزیده و منتخب تک تیراندازان برتر جهان/ تک تیرانداز کانادایی معروف که به اوکراین سفر کرده از کدام مدل استفاده می‌کند؟ (+عکس),دوربین این تفنگ تک تیرانداز توانایی بزرگ‌نمایی هدف تا 25 برابر را دارد./ اسلحه های کالیبر 50 به اندازه کافی قدرت‌مند هستند تا پیشرانه یک کامیون را از راه دور از کار بیندازند...,"عصر ایران؛ مجله تصویری سلاح –تک تیراندازها به نوعی توانایی نیروهای نظامی را افزایش می‌دهند زیرا نه‌تنها می‌توانند شلیک‌هایی دقیق برای از بین بردن اهداف کلیدی را انجام دهند، بلکه در زمینه جمع‌آوری اطلاعات در حالت نظارت یا شناسایی نیز فعالیت می‌کنند.
در این میان پس از مهارت تک تیرانداز، مهم‌ترین فاکتور به کیفیت و قابلیت های اسلحه مورد استفاده آنها مربوط می‌شود و در ادامه با سه نمونه از بهترین تفنگ های تک تیرانداز که سلاح انتخابی بسیاری از تک تیراندازان است، بیشتر آشنا می‌شویم:
ال115ای3

دقت تفنگ تیرانداز ال115ای3 شاخص‌ترین ویژگی آن محسوب می‌شود. این تفنگ تک‌تیرانداز را ارتش، نیروهای هوایی پادشاهی و نیروی دریایی پادشاهی بریتانیا به کار می‌گیرند. تفنگ تک‌تیرانداز ال115ای3 برخی رکوردهای جالب توجه را ثبت کرده است.
در سال 2009، سرجوخۀ بریتانیایی کریگ هریسون سه گلوله در افغانستان شلیک کرد که منجر به کشته شدن دو مورد تایید شده نیروهای طالبان شده و گلوله سوم موجب شکسته شدن یک مسلسل پی‌کی‌ام شد. این شلیک ها از فاصله 2.47 کیلومتر انجام شدند.

در سال 2013، تک تیرانداز بریتانیایی دیگری در افغانستان با استفاده از تفنگ تک‌تیرانداز ال115ای3 موفق به کشتن شش نیروی طالبان از فاصله 850 متری شد. این شلیک در جریان نبرد با حداقل 15 نیروی طالبان صورت گرفت. گلولۀ شلیک شده به جلیقۀ انتحاری یکی از نیروهای دشمن اصابت کرده و انفجار ناشی از آن موجب مرگ پنج نیروی دیگر طالبان شد.
  تفنگ تک تیرانداز ال115ای3 گلولۀ قدرتمند و دوربرد لاپوآ 338 را شلیک می‌کند. خشاب این سلاح گنجایش پنج گلوله را دارد. این اسلحه تک‌تیرانداز 15 پوندی (6.80 کیلوگرم) به قنداق تاشو مجهز است که امکان حمل راحت‌تر آن را برای تک تیرانداز  فراهم می‌کند. ال115ای3 می‌تواند به ""صداخفه کن"" و ""دو‌پایه"" نیز مجهز شود. دوربین این تفنگ تک‌تیرانداز توانایی بزرگ‌نمایی هدف تا 25 برابر را دارد.

 نیروی دلتای آمریکا و سرویس هوایی ویژه بریتانیا از دیگر واحدهایی هستند که از ال115ای3 استفاده می‌کنند.

مک میلان TAC-50

مک میلان TAC-50 یک تفنگ تک تیرانداز کالیبر 50 است. اسلحه های کالیبر 50 آن قدر قدرت‌مندند که می‌توانند پیش‌رانۀ یک کامیون را از راه دور از کار بیندازند. با این حساب تصور کنید با سربازان دشمن چه می‌وانند بکنند.
  مک میلان TAC-50 را ابتدا ارتش کانادا در سال 2000 به کار گرفت  و اکنون در 8 کشور مختلف در حال خدمت است. در سال 2002، تک تیرانداز کانادایی به نام راب فورلونگ با استفاده از تفنگ تک‌تیرانداز مک میلان TAC-50 موفق شد از فاصله 2.43 کیلومتری یکی از نیروهای شورشی را در افغانستان از پای درآورد.

  در سال 2017، یک تک تیرانداز کانادایی دیگر که با نام مستعار ""ولی"" شناخته می‌شود، موفق شد با استفاده از مک میلان TAC-50 و از فاصله 3540 متری یکی از تروریست های داعش را بکشد. این رکورد تا به امروز دست نخورده باقی مانده است. مدتی پیش خبر مربوط به سفر ولی به اوکراین برای جنگ با ارتش روسیه در رسانه ها منتشر شد و باردیگر نام تک‌تیرانداز مذکور را به تیتر اخبار تبدیل کرد.
 وزن مک میلان TAC-50 برابر با 26 پوند (11.8 کیلوگرم) دااست و خشاب آن گنجایش پنج گلوله را دارد. این سلاح ریل دارد و به همین خاطر می‌تواند به دوربین های مختلف مجهز شود. همچنین، امکان استفاده از صداخفه کن روی این سلاح وجود دارد.


رمینگتون ام‌اس‌آر

 تفنگ تک‌تیرانداز ماژولار رمینگتون سلاحی است با دقت بالا که توانایی شلیک چندین نوع گلوله را دارد و از جمله می‌توان به 338 لاپوآ، 338 نورما، 300 وینچستر مگنوم و 308 وینچستر اشاره کرد. خشاب این سلاح گنجایش 10 گلوله را با توجه به کالیبر و گلولۀ مورد استفاده دارد.

رمینگتون ام‌اس‌آر که در ارتش آمریکا به نام تفنگ تک‌تیرانداز دقیق ام‌کی-21 شناخته می شود، از قنداق تاشو برای افزایش قابلیت حمل و نقل همراه با یک دسته تپانچه ای سود می‌برد. ریل پیکاتینی (بالا، کناره ها و زیر) سلاح می‌تواند به انواع مختلف دوربین ها و لوازم جانبی مجهز شود. بیشینۀ برد موثر این سلاح 1500 متر است.
                           ",https://www.asriran.com/003UEB
831804,۱۴۰۱/۰۱/۰۱,سلامت,کمک‌های اولیه هنگام وقوع حمله قلبی,بلافاصله پس از مشاهده علائم حمله قلبی در فرد، لحظه ای منتظر نمانید و اقدامات لازم را انجام دهید. باید به خاطر داشت که در چنین شرایط بحرانی هر ثانیه اهمیت دارد.,"حمله قلبی یک وضعیت اورژانسی است و به همین دلیل آگاهی از کمک‌های اولیه برای کمک به بیمار پیش از حضور نیروهای امدادی حائز اهمیت است.

به گزارش ایسنا، اگر با فرد مبتلا به دچار حمله قلبی مواجه شدیم، لازم است از کمک های اولیه ضروری آگاه باشیم تا پیش از زمان حضور نیروهای اورژانس، احتمال مرگ بیمار کاهش یابد. در مواقعی که حضور نیروهای اورژانس زمانبر است، آگاهی از کمک‌های اولیه و به کار گیری آن‌ها بیش از پیش اهمیت پیدا میکند.
علائم حمله قلبی
علائم حمله قلبی متفاوت است و به دلیل احساس ترس و وحشت همراه با آن، درک درست علائم این عارضه دشوار است. معمولا هنگامی که حمله قلبی رخ می دهد، افراد درد قفسه سینه وحشتناکی را تجربه می کنند. درد اغلب در مرکز قفسه سینه است همچنین همچنین درد در فک، شانه، بازوها، معده و در پشت احساس می شود. این درد ناشی از آن است که انسداد مانع از رسیدن خون به عضله قلب می شود همچنین درد ناشی از حمله قلبی با استراحت کاهش نمی یابد. فرد معمولا در بازوی چپ احساس ضعف و بی حسی دارد و دچار تنگی نفس می شود.
کمک های اولیه به هنگام حمله قلبی
بلافاصله پس از مشاهده علائم حمله قلبی در فرد، لحظه ای منتظر نمانید و اقدامات لازم را انجام دهید. باید به خاطر داشت که در چنین شرایط بحرانی هر ثانیه اهمیت دارد.
با اورژانس تماس بگیرید
اولین و مهمترین مرحله، تماس با شماره اورژانس است. حتی اگر کمک های اولیه روی بیمار انجام شود، فرد همچنان به دریافت کمک های پزشکی در اسرع وقت نیاز دارد.
به فرد کمک کنید تا بنشیند
بلافاصله پس از تماس با اورژانس به فرد کمک کنید تا آرام بنشیند. نشستن فشار بر قلب را کاهش می دهد.
با بیمار صحبت کنید
تا زمان رسیدن نیروهای اورژانس، به آرامی با فرد صحبت کنید. به بیمار امید بدهید که کمک های پزشکی در راه است و او بهبود پیدا می‌کند.
عملیات احیای قلبی انجام دهید
اگر فرد هوشیاری خود را از دست داد، لازم است عملیات احیای قلبی انجام دهید. اگر فرد نفس نمی‌کشد یا نبض او را پیدا نمی‌کنید، پس از تماس با اورژانس، عملیات احیای قلبی را برای حفظ جریان خون انجام دهید. لازم است فرد با یک ریتم به نسبت سریع - حدود ۱۰۰ تا ۱۲۰ بار در دقیقه- به مرکز قفسه سینه فشار وارد کند.
به گزارش ایسنا به نقل از تایمزآو ایندیا، در حالی‌که کمک های اولیه می تواند پیامدهای حمله قلبی را به تعویق بیندازد یا در بسیاری از موارد از بروز آن‌ها جلوگیری کند، ضرورت دارد پیش از هر اقدامی از نیروهای اورژانس کمک گرفت حتی در صورت احساس رفع کسالت لازم است به بیمارستان مراجعه کرد. انجام معاینات در زمان مناسب بسیار ضروری است تا درمان پزشکی به موقع آغاز شود.
                           ",https://www.asriran.com/003UOC
831803,۱۴۰۱/۰۱/۰۱,اقتصادی,قالیباف قانون بودجه ۱۴۰۱ را ابلاغ کرد,بررسی لایحه بودجه سال ۱۴۰۱ کل‌کشور پس از ۱۳ روز در جلسه علنی مجلس سه‌شنبه ۱۷ اسفند ۱۴۰۰ به پایان رسید.,"رئیس مجلس شورای اسلامی در نامه‌ای به رئیس‌جمهور، قانون بودجه سال ۱۴۰۱ کل کشور را ابلاغ کرد.
به گزارش ایلنا، محمدباقر قالیباف رییس مجلس شورای اسلامی در نامه ای به آیت الله ابراهیم رییسی رییس جمهوری قانون بودجه ۱۴۰۱ کل کشور را برای اجرا ابلاغ کرد.
بررسی لایحه بودجه سال ۱۴۰۱ کل‌کشور پس از ۱۳ روز در جلسه علنی مجلس سه‌شنبه ۱۷ اسفند ۱۴۰۰ به پایان رسید. شورای نگهبان ایراداتی به آن وارد کرد که مجلس آن را رفع کرد و در نهایت بودجه به تایید شورای نگهبان رسید.                           ",https://www.asriran.com/003UOB
831802,۱۴۰۱/۰۱/۰۱,سلامت,تفاوت شیر فرادما، ESL، استرلیزه و پاستوریزه چیست؟,در مورد شیرهای ESL که مخفف extended shelf life است، مدت ماندگاری به شرط نگهداری در یخچال بیش از روش پاستوریزه است.,"یک کارشناس صنعت لبنیات تفاوت شیر فرادما، ESL، استرلیزه، پاستوریزه را تشریح کرد.

وحید مفید در گفت‌وگو با ایسنا، در پاسخ به این سوال که تفاوت شیر فرادما، ESL، استرلیزه، پاستوریزه در چیست؟ گفت: اگر بخواهیم تفاوت این فرآیندها را به‌طور ساده توضیح دهیم باید بگوئیم که هر یک از این نام ها بیان کننده نوعی از فرآیند آلودگی زدایی از محصولات لبنی است که به سلامت محصول و نیز ماندگاری آن بدون اینکه از نگهدارنده استفاده شده باشد، کمک می‌کند.
وی ادامه داد: در فرآیند پاستوریزه کردن، میزان و زمان حرارت دادن شیر کوتاه‌تر است. بنابراین شیرهای پاستوریزه ماندگاری بین 5 تا 7 روز دارند و حتما باید در یخچال نگهداری شوند. ولی در مورد شیرهای ESL که مخفف extended shelf life است، مدت ماندگاری به شرط نگهداری در یخچال بیش از روش پاستوریزه است. در واقع هم میزان و هم زمان حرارت دهی به شیر در این روش با روش پاستوریزه متفاوت است و هم فرایند های اضافی نظیر میکروفیلتراسیون بر روی شیر انجام می شود  و مهمتر از آن، بسته بندی این محصول به گونه ای است که نگهداری  و فاسد نشدن تا یک ماه را امکان پذیر می کند.
این کارشناس صنعت لبنیات افزود: در مورد محصولات استریل و فرادما( UHT)، اعمال حرارت به شیر  نسبت به فرآیند های دیگر بیشتر است و نوع جنس متفاوت و شرایط بسته بندی نیز اسپتیک و خاص است تا امکان نگهداری تا شش ماه و در دمای محیط و نه یخچال، البته تا زمانی که درب محصول باز نشود را ممکن کند.
عضو هیات علمی دانشکده علوم تغذیه و صنایع غذایی دانشگاه علوم پزشکی شهید بهشتی با تاکید براینکه برخلاف تصور عوام، شیر استریل نگهدارنده و افزودنی ندارد، گفت: بهترین کیفیت شیرخام راهی خطوط تولید استریل می شود و تنها این فرآیند حرارت دهی و بخصوص بسته بندی در پاکت های خاص چند لایه است که اجازه ورود هوا و نور را نمی‌دهد، باعث می شود که امکان نگهداری شیر و جلوگیری از فساد آن تا چند ماه فراهم آید. به همین دلیل است که توصیه می شود برای شیر مدارس حتما از شیر استریل که نیاز به حمل و نقل سرد ندارد و کیفیت آن هم به دلیل لزوم رعایت استانداردها مشخص است و تخلف ناپذیر است، استفاده شود.
                           ",https://www.asriran.com/003UOA
831801,۱۴۰۱/۰۱/۰۱,فناوری و IT,درخواست مایکروسافت برای توقف استفاده از مرورگر اکسپلورر,مایکروسافت نخستین بار تصمیم برای توقف پشتیبانی از اینترنت اکسپلورر ۱۱ در ویندوز ۱۰ و مایکروسافت ۳۶۵ را در اوت سال ۲۰۲۰ اعلام کرد و از آن زمان به تدریج خدمات برای این نرم افزار را متوقف کرده است.,"مایکروسافت بار دیگر به کاربران یادآوری کرد زمان توقف استفاده از مرورگر اینترنت اکسپلورر (Internet Explorer) فرا رسیده است.

به گزارش ایسنا، این شرکت به کاربران یادآوری کرد اینترنت اکسپلورر در ژوئن سال ۲۰۲۲ از ویندوز ۱۰ بازنشسته می شود و مایکروسافت اج (Edge) جای آن را می گیرد.
به نظر می رسد بعضی از کاربران تمایلی به این مهاجرت ندارند و مایکروسافت مجبور شده است تاکید کند عمر اینترنت اکسپلورر به پایان نزدیک شده است. این غول نرم افزاری اعلام کرد همان طور که پیش از این اعلام شد، آینده اینترنت اکسپلورر در ویندوز، در مایکروسافت اج است. اپلیکیشن اینترنت اکسپلورر ۱۱ (IE۱۱) ۱۵ ژانویه سال ۲۰۲۲ برای برخی از مدل های ویندوز ۱۰ بازنشسته می شود. این به معنای آن است که اپلیکیشن اینترنت اکسپلورر ۱۱ دیگر پشتیبانی نخواهد شد و پس از این تاریخ، کاربران در صورت تلاش برای دسترسی به اینترنت اکسپلورر، به مایکروسافت اج هدایت خواهند شد.
مایکروسافت نخستین بار تصمیم برای توقف پشتیبانی از اینترنت اکسپلورر ۱۱ در ویندوز ۱۰ و مایکروسافت ۳۶۵ را در اوت سال ۲۰۲۰ اعلام کرد و از آن زمان به تدریج خدمات برای این نرم افزار را متوقف کرده است.
مهلت اینترنت اکسپلورر در مایکروسافت ۳۶۵ در اوت سال ۲۰۲۱ بسر رسید و اگرچه بعضی از اپلیکیشنها ممکن است همچنان از طریق این مرورگر کار کنند اما کاربران تجربه بسیار ضعیفی را مشاهده می کنند.
ابزارهای خارجی مانند ""جست و جوی گوگل"" (Google Search) پشتیبانی از اینترنت اکسپلورر را در اکتبر سال ۲۰۲۱ متوقف کردند و این مرورگر به ""جست و جوی بینگ"" (Bing) متکی شد و پشتیبانی از سایر اپلیکیشنهای گوگل مانند اسناد و ورک اسپیس هم در مارس سال ۲۰۲۱ حذف شده بود.
مایکروسافت اج در بازار جهانی مرورگرها عملکرد قوی دارد و آمارهای اخیر نشان می دهد این مرورگر در آستانه جلو زدن از سفاری اپل است.
بر اساس گزارش تِک رادار، طبق جدیدترین آمار ""استیت کانتر""، مایکروسافت اج اکنون در ۹.۵۴ درصد از رایانه های رومیزی در سراسر جهان استفاده می شود و اندکی عقبتر از سفاری با نرخ استفاده ۹.۸۴ درصد قرار دارد در حالی که کروم گوگل با سهم ۶۵.۳۸ درصدی، پیشتاز این بازار است.
                           ",https://www.asriran.com/003UO9
831800,۱۴۰۱/۰۱/۰۱,اقتصادی,عربستان بزرگترین صادرکننده نفت به چین شد,عراق با صادرات ۱۰.۰۱ میلیون تن نفت به چین در دو ماه نخست امسال که ۰.۴ درصد در مقایسه با مدت مشابه سال میلادی گذشته کاهش داشت، در رتبه سوم قرار گرفت.,"عربستان سعودی جایگاه خود به عنوان بزرگترین صادرکننده نفت به چین را که در دسامبر به دست روسیه افتاده بود، در دو ماه نخست سال ۲۰۲۲ پس گرفت.

به گزارش ایسنا، آمار اداره کل گمرک چین نشان داد واردات نفت عربستان به چین در ژانویه و فوریه به ۱۴.۱۶ میلیون تن معادل ۱.۸۱ میلیون بشکه در روز بالغ شد که در مقایسه با ۱.۸۶ میلیون بشکه در روز در مدت مشابه سال ۲۰۲۱، سه درصد کاهش داشت.
واردات نفت چین از روسیه در دو ماه نخست سال ۲۰۲۲ به ۱۲.۶۷ میلیون تن معادل ۱.۵۷ میلیون بشکه در روز رسید که در مقایسه با ۱.۷۲ میلیون بشکه در روز در مدت مشابه سال ۲۰۲۱ به میزان ۹.۱ درصد کاهش داشت.
تقاضای پالایشگاههای خصوصی چین برای نفت اسپوی (ESPO) روسیه، تحت تاثیر برخورد دولت با فرار مالیاتی و مبادله غیرقانونی سهمیه های واردات قرار گرفت. دولت چین همچنین نخستین سهمیه واردات نفت سال ۲۰۲۲ برای پالایشگاههای خصوصی را با هدف حذف ظرفیت پالایش غیرکارآمد، کاهش داد.
واردات از روسیه در مارس که خریداران جهانی در پی تشدید بحران اوکراین از دریافت محموله های روسی اجتناب کردند، کاهش پیدا کرد اما رویترز گزارش کرد شرکت ""سورگوت نفت گاز"" با چین برای دور زدن تحریمهای غربی و ادامه فروش نفت همکاری می کند.
عراق با صادرات ۱۰.۰۱ میلیون تن نفت به چین در دو ماه نخست امسال که ۰.۴ درصد در مقایسه با مدت مشابه سال میلادی گذشته کاهش داشت، در رتبه سوم قرار گرفت.
آمار گمرکی جدید چین نشان داد ۲۵۹ هزار و ۹۳۷ تن نفت ایران در ژانویه وارد این کشور شده است که مشابه میزان واردات در دسامبر سال ۲۰۲۱ بود که چین برای نخستین بار از دسامبر سال ۲۰۲۰، واردات از ایران را در آمار گمرکی رسما ثبت کرد. هیچ محموله ایرانی در آمار فوریه گمرک چین ثبت نشده بود.
بر اساس گزارش رویترز، آمار رسمی چین همچنین نشان داد هیچ وارداتی از ونزوئلا در ژانویه و فوریه صورت نگرفته است.
                           ",https://www.asriran.com/003UO8
831799,۱۴۰۱/۰۱/۰۱,اخبار سلامت,۱۰ نکته بهداشتی مهم در سفرهای نوروزی (اینفوگرافیک),با تداوم شیوع ویروس کرونا، مسافران باید نکات بهداشتی را بیشتر از پیش رعایت کنند.,"با شروع سفرهای نوروزی و همزمانی آن با تداوم شیوع ویروس کرونا، مسافران باید نکات بهداشتی را بیشتر از پیش رعایت کنند.
در این اینفوگرافیک به ۱۰ نکته در این مورد اشاره شده که ضرورت تزریق واکسن کرونا (واکسیناسیون کامل) و استفاده از ماسک در وسایل حمل‌ونقل عمومی، از جمله مهمترین‌های آنها به شمار می‌رود.
                           ",https://www.asriran.com/003UO7
831798,۱۴۰۱/۰۱/۰۱,سلامت,ماسک‌تان را زیر چانه نگذارید,سطح پوست صورت به‌طور بالقوه می‌تواند آلوده باشد و تماس ماسک با چانه یا پیشانی می‌تواند ماسک را آلوده کند.,"استفاده از ماسک یکی از مهمترین راه‌های پیشگیری از ابتلا به کروناست ‌اما گاهی اوقات شاهدیم که افراد در زمان خوردن و آشامیدن یا صحبت کردن و... ماسک را زیر چانه خود قرار می‌دهند در حالی که این اقدام اشتباه است.

به گزارش ایسنا، ‌مرکز پیشگیری و کنترل بیماری‌های آمریکا (سی‌دی‌سی) با انتشار یک ویدئو به افراد تذکر داده ماسک را زیر چانه یا روی پیشانی خود قرار ندهند چون این کار علاوه براین‌که مانع گسترش ویروس نمی‌شود بلکه برای پوشنده ماسک هم خطرناک است.گاهی افراد هنگام خوردن یا آشامیدن یا به‌ ویژه وقتی در هوای گرم یا هنگام ورزش نیاز به نفس تازه کردن دارند، ماسک خود را برمی‌دارند. باید توجه کرد که هدف اصلی از پوشیدن ماسک این است که اگر احتمالاً شما ناقل بدون علامت ویروس باشید، آن را به دیگران سرایت ندهید. بر این اساس دست زدن به ماسک مثلاً برای جابه‌جا کردن آن می‌تواند ماسک را آلوده کند و یا دست شما آلوده شود.
در عین حال سطح پوست صورت به‌طور بالقوه می‌تواند آلوده باشد و تماس ماسک با چانه یا پیشانی می‌تواند ماسک را آلوده کند. بر این اساس برای برداشتن ماسک ابتدا دست خود را با آب و صابون بشوید یا با محلول‌های یا ژل الکلی ضدعفونی کنید. سپس ماسک را از قسمت بند آن بردارید و دقت کنید که دست شما سطح ماسک را لمس نکند. بعد هم ماسک را داخل یک کیسه پلاستیکی قرار دهید.
بنابر اعلام سامانه آموزش آنلاین سازمان نظام پزشکی، پیش از پوشیدن مجدد ماسک، دوباره دست خود را تمیز کنید سپس قسمت بند آن را بردارید و بپوشید.
                           ",https://www.asriran.com/003UO6
