News_ID,Date,Subject,Title,Summary,Body,Short_link
834277,۱۴۰۱/۰۱/۲۰,بین الملل,استعفای وزیر دفاع نروژ به دلیل رابطه جنسی با دختر دبیرستانی,رسانه‌ها گزارش دادند که انوکسن در سال 2005 اقدام به برقراری روابط جنسی با دختر 18 ساله‌ای که هنوز در حال تحصیل در دبیرستان بوده،‌کرده است.,"وزیر دفاع نروژ به دلیل فاش شدن رابطه جنسی‌اش با یک دختر دبیرستانی، از سمت خود کناره‌گیری کرد.
به گزارش فارس، «اود راجر انکسن» وزیر دفاع نروژ روز یکشنبه استعفای خود را اعلام کرد.
استعفای وی پس از آن صورت گرفت که رسانه‌ها، گزارش‌هایی درباره روابط جنسی وی با یک دختر دبیرستانی 18 ساله و زمانی که عضو شورای دولتی نروژ بود، فاش کردند.
رسانه‌ها گزارش دادند که انوکسن در سال 2005 اقدام به برقراری روابط جنسی با دختر 18 ساله‌ای که هنوز در حال تحصیل در دبیرستان بوده،‌کرده است.
این اتفاق در زمانی روی داده که دولت سبز- قرمز بین سال‌های 2005-2013 به ریاست ینس استولتنبرگ (دبیر کل کنونی ناتو) در نروژ در قدرت بوده است.
انکسن در بیانیه استعفای خود اعلام کرد: «امروز، من به رهبر حزب و نخست وزیر گفتم که می‌خواهم از سمت خود به عنوان وزیر دفاع کناره‌گیری کنم».
وزیر دفاع نروژ رابطه خود با دختر 18 ساله دبیرستانی را تایید کرده و گفت که از برقرار این رابطه متاسف است.
 
یک محتوا بخوانید، یک میلیون تومان جایزه ببرید
                            ",https://www.asriran.com/003V25
834276,۱۴۰۱/۰۱/۲۰,بین الملل,سازمان ملل: آوارگان جنگ اوکراین به بیش از ۴.۴ میلیون نفر رسید,۹۰ درصد از کسانی که از اوکراین فرار کرده اند، زن و کودک هستند، زیرا مقامات اوکراینی اجازه خروج مردان بالای ۱۸ سال را نمی دهند.,"سازمان ملل متحد روز شنبه به وقت محلی اعلام کرد تعداد پناهجویان اوکراینی به چهار میلیون و ۴۴۴ هزار و ۶۶۳ نفر رسید که در مقایسه با روز گذشته تعداد پناهجویان ۵۹ هزار و ۳۷۴ نفر افزایش یافته است.
این آمار در حالی است که اروپا پس از جنگ جهانی دوم شاهد چنین سیلی از پناهجویان نبوده است.
۹۰ درصد از کسانی که از اوکراین فرار کرده اند، زن و کودک هستند، زیرا مقامات اوکراینی اجازه خروج مردان بالای ۱۸ سال را نمی دهند.
بر اساس گزارش سازمان بین المللی مهاجرت سازمان ملل، حدود ۲۱۰ هزار شهروند خارجی نیز از اوکراین گریخته اند و این گروه گاهی اوقات برای بازگشت به کشورهای خود با مشکلاتی مواجه شده اند.
سازمان ملل تخمین می زند که ۷.۱ میلیون نفر در داخل اوکراین آواره شده اند.
بیش از ۱۱ میلیون نفر یا بیش از یک چهارم جمعیت اوکراین مجبور به ترک خانه های خود، خروج از مرز و ورود به کشورهای همسایه یا پناه بردن به مناطق دیگر در اوکراین شده اند.
قبل از جنگ، بیش از ۳۷ میلیون نفر در مناطق تحت کنترل کی‌یف زندگی می کردند. این جمعیت شامل کریمه که در سال ۲۰۱۴ به روسیه ضمیمه شد، یا مناطقی در شرق که تحت کنترل جدایی طلبان طرفدار روسیه است، نمی شود.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003V24
834275,۱۴۰۱/۰۱/۲۰,بین الملل,آیا اوکراین به افغانستان اروپا تبدیل می‌شود؟,"آندره بارانوف، پژوهشگر روسی می گوید که مجلس سنای آمریکا لایحه ای را در مورد ""وام و اجاره دادن"" و فعال کردن برنامه ای به نام ""لیند لیز"" برای ساده کردن ارائه کمک های نظامی به اوکراین تصویب کرده است.","یک رسانه عربی در گزارشی به تحولات اخیر اوکراین و هدف غربی‌ها از ارائه کمک‌های نظامی گسترده به این کشور پرداخت.
به گزارش ایسنا، بخش عربی اسکای نیوز در گزارشی نوشت: حمایت‌های بی سابقه مالی و نظامی غربی‌ها از اوکراین متوقف نشده است و برخی کارشناسان معتقدند که این امر باعث می شود که این کشور به ""افغانستان اروپا"" تبدیل شود. این کارشناسان می گویند که کمک های غرب باعث طولانی تر شدن عملیات روسیه می شود و آن را به ""جنگ فرسایشی"" تبدیل خواهد کرد که کی‌یف و مسکو بهای سنگین آن را پرداخت خواهند کرد.
در این گزارش آمده است: علاوه بر واشنگتن که روز پنجشنبه لیستی از کمک های تسلیحاتی خود به کی‌یف را منتشر کرد، لندن نیز متعهد شده است که کمک های تسلیحاتی بیشتری به اوکراین ارسال کند و کشور اسلواکی نیز سامانه دفاعی روسی الاصل ""اس ۳۰۰"" را به این کشور داده است. راز این کمک های بی سابقه چیست و آیا اوکراین هزینه آنها را پرداخت می کند و یا مجانی است؟
بر اساس لیستی که کاخ سفید روز پنجشنبه منتشر کرد، آمریکا از زمان آغاز جنگ تا به امروز بیش از ۱.۷ میلیارد دلار به صورت کمک های امنیتی به اوکراین داده است و در مجموع کمک های واشنگتن به این کشور از زمان روی کار آمدن بایدن به عنوان رئیس جمهور آمریکا به ۲.۴ میلیارد دلار می رسد.
به گزارش روزنامه آمریکایی وال استریت ژورنال، لیست کمک های تسلیحاتی آمریکا به اوکراین ۱۴۰۰ سامانه ضدهوایی «استینگر»، ۵۰۰۰ سامانه ضد زره «جاولین»، ۷۰۰۰ سامانه ضد زره دیگر و صدها پهپاد سوئیچ بلید را شامل می شود. این فهرست همچنین ۷۰۰۰ قبضه اسلحه کوچک، ۵۰ میلیون قطعه مهمات، ۴۵۰۰۰ سپر حفاظتی و کلاه ایمنی، سامانه های موشکی هدایت شونده لیزری، سامانه های هوایی بدون سرنشین ""پوما""، چهار رادار ضد توپخانه، چهار رادار ضد خمپاره و چند خودروی زرهی مختلف به علاوه پدافند موشکی دوربرد اس ۳۰۰ را شامل می شود.
بر اساس این گزارش، علاوه بر این واشنگتن روز پنجشنبه اعلام کرد که به میزان ۱۰۰ میلیون دلار کمک های نظامی بیشتر به اوکراین کرده است و لوید آستین، وزیر دفاع آمریکا روز جمعه اعلام کرد که سامانه پدافند هوایی ""پاتریوت"" در اسلوواکی مستقر شده است.
آندره بارانوف، پژوهشگر روسی می گوید که مجلس سنای آمریکا لایحه ای را در مورد ""وام و اجاره دادن"" و فعال کردن برنامه ای به نام ""لیند لیز"" برای ساده کردن ارائه کمک های نظامی به اوکراین تصویب کرده است.
وی می افزاید: واشنگتن با درخواست رئیس جمهور اوکراین ۱.۷ میلیارد دلار به این کشور کمک کرد و کی‌یف باید بهای این هدایای آمریکایی را همراه با مزایا پرداخت کند که طبیعتا ولودمیر زلنسکی و تیم وی این کار را انجام نخواهند داد بلکه پرداخت آن به عهده نسل بعدی اوکراینی ها خواهد بود.
از سوی دیگر، ولادیمیر واسیلیف، پژوهشگر ارشد آکادمی علوم روسیه می گوید: آمریکا از طریق فعال سازی ""لیند لیز"" می خواهد اوکراین را به سرزمین برای درگیری های طولانی مدت و یا به عبارت دیگر ""افغانستان اروپا ""تبدیل کند. واشنگتن هیچ چیزی نمی دهد مگر اینکه در مقابل آن، چیزی دریافت کند بنابراین آمریکا به دنبال فرسایش روسیه و تبدیل کردن کی‌یف به یک باتلاق همانند کابل است.
در ادامه این گزارش آمده است: علاوه بر واشنگتن، انگلیس نیز کمک های گسترده ای به اوکراین کرده است. بوریس جانسون، نخست وزیر انگلیس روز جمعه اعلام کرد که کشورش با ارسال موشک های ضدزرهی و ضدپهپادی کمک های نظامی به اوکراین را تقویت خواهد کرد.
انگلیس حدود ۶۰۰۰ موشک به علاوه ۳۶۱۵ سلاح سبک ضد تانک (NLAW) به اوکراین ارسال کرده بود و همچنین متخصصان انگلیسی را برای آموزش نیروهای اوکراینی به این کشور فرستاد.
روزنامه انگلیسی گاردین نیز اعلام کرده است که لندن متعهد به ارسال موشک های بیشتر به اوکراین و ارائه کمک ۲۵ میلیون پوندی به ارتش این کشور شده است.
همچنین کشور اسلوواکی نیز روز جمعه اعلام کرد که سامانه اس ۳۰۰ ساخت روسیه به اوکراین داده است.
اشرف الصباغ، متخصص امور روسیه در گفت وگو با اسکای نیوز می گوید که روسیه با انجام عملیات نظامی در اوکراین چهره ترسناک اروپا را برملا کرد بنابراین درنهایت تمام کمک هایی که اکنون به اوکراین داده می شود یکی از ابزارهای آنان برای دفاع از خود و شهروندان و تمدن آنها در برابر هرگونه حمله روسی خواهد بود.
وی می افزاید: کشورهای اروپایی موفق شدند شهروندان خود را نسبت به این مساله قانع کنند که کمک های مالی و نظامی و لجستیکی به اوکراین یکی از خطوط دفاعی آنها در برابر هرگونه حمله روسی است.                           ",https://www.asriran.com/003V23
834274,۱۴۰۱/۰۱/۲۰,حوادث,فوت یک نفر بر اثر صاعقه در آذربایجان شرقی,در این حادثه، یک مرد ۴۰ ساله در اثر برخورد صاعقه جان خود را از دست داد.,"سخنگوی اورژانس آذربایجان شرقی از صاعقه زدگی یک مرد ۴۰ ساله در شهرستان مرند خبر داد.
به گزارش ایسنا؛ وحید شادی نیا در گفت‌وگو با خبرنگاران در تشریح این خبر، اظهار کرد: بعدازظهر امروز، شنبه ۲۰ فروردین ماه گزارش این حادثه در روستای هوجقان مرند به مرکز اورژانس استان اطلاع داده شد.
وی افزود: متاسفانه در این حادثه، یک مرد ۴۰ ساله در اثر برخورد صاعقه جان خود را از دست داد.
وی بر رعایت توصیه‌های هواشناسی تاکید کرد و گفت: هم استانی‌های عزیز در روزهای باران بهاری حتما نسبت به توصیه‌های هواشناسی توجه لازم داشته و از صعود به ارتفاعات خوددداری کنند.                           ",https://www.asriran.com/003V22
834273,۱۴۰۱/۰۱/۲۰,اقتصادی,اعلام اسامی بدهکاران بزرگ بانک ملی ایران,«سید احسان خاندوزی» وزیر امور اقتصادی و دارایی ۲۳ آبان ماه سال گذشته از بانک مرکزی درخواست کرد تا بانک‌ها و موسسات اعتباری هر سه ماه یک بار لیست ابربدهکاران بانکی خود را منتشر کند.,"بانک ملی به عنوان بزرگترین بانک کشور در راستای اجرای دستور رئیس‌جمهور و وزیر اقتصاد، اسامی بدهکاران بزرگ خود را منتشر کرد.
به گزارش ایرنا، «سید احسان خاندوزی» وزیر امور اقتصادی و دارایی ۲۳ آبان ماه سال گذشته از بانک مرکزی درخواست کرد تا بانک‌ها و موسسات اعتباری هر سه ماه یک بار لیست ابربدهکاران بانکی خود را منتشر کند.
وی بانک‌ها و موسسات اعتباری را مکلف کرد برای اطلاع عموم مشخصات تسهیلات گیرنده، ‌توجیه بانک برای تخصیص منابع، مبلغ تسهیلات، میزان پرداخت، مانده بدهی، نرخ سود و نوع تضامین را اعلام کنند.
«آیت الله رئیسی» رئیس جمهوری نیز در دیداری که با مدیران عامل بانک‌ها داشتند به صراحت اعلام کردند که بانک‌ها باید بر بدحساب‌ها سخت بگیرند و اسامی این بدهکاران بانکی منتشر شود.
به گزارش روابط عمومی بانک ملی ایران، حسب قوانین جاری کشور و تاکید وزارت اقتصاد و دارایی مبنی بر اعلام بدهکاران بانکی این بانک اسامی بدهکاران عمده و بزرگ خود را بدین شرح اعلام کرد.
فایل اسامی بدهکاران بزرگ بانک ملی                           ",https://www.asriran.com/003V21
834272,۱۴۰۱/۰۱/۲۰,اجتماعی ,سازمان حج و زیارت: سهمیه حجاج کشورها مشخص نشده است,طبق اطلاعیه انتشار یافته ، حج تمتع امسال برای افراد زیر ۶۵ سال است؛ ضمن اینکه افرادی که قصد حج تمتع دارند باید واکسینه شده باشند و مدرک معتبر را ارائه نمایند؛ همچنین افراد قبل از ورود به عربستان سعودی باید گواهی آزمایش منفی ابتلا به کرونا را که مدت آن بیش از ۷۲ ساعت نباشد، ارائه کنند.,"معاون امور حج و عمره سازمان حج و زیارت گفت: علیرغم اعلام اخیر عربستان مبنی بر تعداد کلی حجاج حج تمتع پیش رو، ولیکن تاکنون سهم هر کشور تعیین نشده تا براساس آن برنامه ریزی دقیق و اطلاع رسانی لازم صورت گیرد.
به گزارش ایرنا، اکبررضایی با اشاره به اعلام اخیر وزارت حج و عمره عربستان مبنی بر پذیرش یک میلیون نفر از حجاج داخل و خارج برای حج تمتع امسال گفت: علیرغم اعلام اخیر عربستان مبنی بر تعداد کلی حجاج حج تمتع پیش رو، ولیکن تاکنون سهم هر کشور تعیین نشده تا براساس آن برنامه ریزی دقیق و اطلاع رسانی لازم صورت گیرد.
وی تصریح کرد: مطابق روال همه ساله که وزارت حج عربستان از نمایندگان کشورهای حاضر در حج دعوت به عمل می آورد و بعد از گفتگو و امضا یادداشت تفاهم فی مابین، سهمیه هر کشور مشخص می شد. بدیهی است در سالجاری نیز این فرایند عملی خواهد شد و دعوتنامه برای کشورها ارسال می شود تا پس از انجام تفاهم وارد مرحله برنامه ریزی بر اساس سهمیه تعیین شده بشویم.
معاون امور حج و عمره سازمان حج و زیارت تاکید کرد: سهمیه جمهوری اسلامی ایران در حج تمتع ۱۴۰۱ به هر میزانی تعیین شود برنامه ریزی لازم برای حجاج کشورمان انجام می گیرد.
رضایی در خصوص افراد دارای اولویت اعزام بیان داشت: بدیهی است کسانی مشمول تشرف می شوند که در حج تمتع سال ۱۳۹۹ ثبت نام انجام داده و هزینه های اعلامی را واریز کرده باشند؛ بنابراین از بین این افراد با توجه به شرایط تعیین شده و سهمیه اختصاصی دعوت به عمل می آید تا نام نویسی نهایی در کاروان ها را انجام دهند.
وی با برشمردن دیگر شرایط تعیین شده از سوی وزارت حج و عمره عربستان برای حج تمتع امسال گفت: طبق اطلاعیه انتشار یافته ، حج تمتع امسال برای افراد زیر ۶۵ سال است؛ ضمن اینکه افرادی که قصد حج تمتع دارند باید واکسینه شده باشند و مدرک معتبر را ارائه نمایند؛ همچنین افراد قبل از ورود به عربستان سعودی باید گواهی آزمایش منفی ابتلا به کرونا را که مدت آن بیش از ۷۲ ساعت نباشد، ارائه کنند.
معاون امور حج و عمره سازمان حج و زیارت اعلام کرد: سایر موضوعات مرتبط با حج تمتع ۱۴۰۱ و تاریخ ثبت نام متقاضیان به همراه دیگر موضوعات اجرایی مرتبط برای حج گزاران متعاقبا اطلاع رسانی خواهد شد.
رضایی با بیان اینکه قبل از همه گیری کرونا و در حج تمتع ۱۳۹۸ حدود ۲ میلیون و ۵۰۰ هزار نفر از حجاج داخل و خارج درمراسم حج تمتع حضوریافتند گفت: همه گیری کرونا موجب شد که طی دو سال اخیر مراسم حج به صورت محدود و با تعدادی از حجاج داخل عربستان برگزار شود اما در حج تمتع سالجاری شاهد حضور حجاج کشورهای اسلامی نیز برای انجام مناسک حج و زیارت حرم نبوی و ائمه بقیع خواهیم بود.                           ",https://www.asriran.com/003V20
834271,۱۴۰۱/۰۱/۲۰,بین الملل,مذاکرات عراق و ترکیه در ماه آتی برای تعیین تکلیف پرونده آب,در سال ۲۰۲۰ دولت ترکیه از آغاز راه اندازی سد الیسو بر روی رود دجله خبر داد که باعث نگرانی عراق از تاثیرگذاری این سد بر سهمابه آن شده است.,"وزارت منابع آب عراق امروز (شنبه) اعلام کرد که مذاکراتی با دولت ترکیه در ماه میلادی آتی درخصوص تعیین تکلیف پرونده آب خواهد داشت.
به گزارش ایسنا، به نقل از خبرگزاری عراقی واع، علی راضی، سخنگوی وزارت منابع آبی عراق در گفتگویی مطبوعاتی عنوان داشت که دولت عراق نشست‌هایی با طرف ترکیه‌ای جهت مذاکره درخصوص پرونده آب خواهد داشت.
وی ادامه داد، طی ماه آتی، فیصل أر اوغلو، فرستاده ویژه رییس جمهور ترکیه سفر مهمی به بغداد با هدف بررسی سه محور اصلی از جمله سهمابه عراق خواهد داشت.
وی گفت که عراق برای تامین سهم عادلانه آب بر اساس حقوقش تلاش خواهد کرد.
در سال ۲۰۲۰ دولت ترکیه از آغاز راه اندازی سد الیسو بر روی رود دجله خبر داد که باعث نگرانی عراق از تاثیرگذاری این سد بر سهمابه آن شده است.                           ",https://www.asriran.com/003V1z
834270,۱۴۰۱/۰۱/۲۰,اجتماعی ,رییس اورژانس: وضعیت هوای تهران خوب نیست,رییس سازمان اورژانس کشور: برای استقرار نیروی اورژانس در همه شهرهای بزرگ و آلوده آمادگی داریم و در تهران در ۵ تا ۶ نقطه شهر اتوبوس‌آمبولانس ها فعال هستند.,"رییس اورژانس کشور با اشاره به اینکه در حال حاضر به دلیل آلودگی هوا، وضعیت تهران خوب نیست، گفت: به افراد سالمند، کودکان خردسال و بیماران دارای مشکلات ریوی هشدار داده می شود که از منزل خارج نشوند.
به گزارش ایرنا، براساس اعلام شرکت کیفیت هوای تهران اکنون شاخص آلودگی هوای تهران روی شاخص ۳۳۲ قرار داد و در این وضعیت کیفیت هوا نامناسب برای همه افراد جامعه است.
براساس اعلام این شرکت روز گذشته (۱۹ فروردین ماه) شاخص آلودگی هوای تهران رقم بالای ۵۰۰ و وضعیت هشدار برای این شهر را نشان می داد که قرار بود با تصمیم کمیته اضطرار هوای تهران و پس از آخرین تصاویر ماهواره‌ای و جمع‌بندی نظرات سازمان هواشناسی برای تعطیلی مدارس و ادارات تصمیم گیری شود که در نهایت رای به فعال بودن آنها داده شد.
به همین منظور پس از این موضوعات مطرح شده و پایین آمدن شاخص آلودگی هوا تا حدودی، مدارس و ادارات تهران تعطیل نشد اما همچنان وضعیت هوای تهران مطلوب نیست که در این باره جعفر میعادفر روز شنبه در گفت و گو با خبرنگار حوزه بهداشت و سلامت ایرنا اظهارداشت: به دلیل استقرار آلودگی هوای تهران همچنان به افراد مسن و افرادی که مشکل ریوی دارند، توصیه می شود که از منزل خارج نشوند.
وی تصریح کرد: در حال حاضر وضعیت آلودگی هوای تهران خوب نیست و کودکان باید ترجیحا از منزل خارج نشوند، ورزشکاران نیز باید نسبت به لغو برنامه های ورزشی خود اقدام کنند، در این باید به نوعی خودمراقبتی داشته باشند.
میعادفر معتقد است مردم باید در چنین شرایطی مراقبت های لازم را انجام دهند تا شرایط هوای تهران بهتر شود چون براساس اعلام سازمان هواشناسی کشور، برای استان تهران باران در راه است و اگر بارش باران را شاهد باشیم به طور قطع وضعیت بهتر خواهد شد.
وی در عین حال ادامه داد: در صورتی که وضعیت شاخص آلودگی هوای تهران به اینگونه باشد، اوضاع مطلوب نخواهد بود.
رییس سازمان اورژانس کشور اضافه کرد: برای استقرار نیروی اورژانس در همه شهرهای بزرگ و آلوده آمادگی داریم و در تهران در ۵ تا ۶ نقطه شهر اتوبوس‌آمبولانس ها فعال هستند.
میعادفر به مردم توصیه کرد در صورت بروز هرگونه علایم تنگی نفس و علایم تنفسی با شماره ۱۱۵ تماس بگیرند.                           ",https://www.asriran.com/003V1y
834269,۱۴۰۱/۰۱/۲۰,اقتصادی,نرخ تور جام جهانی قطر هنوز مشخص نیست,رئیس انجمن صنفی دفاتر خدمات مسافرتی: قیمت‌های ۱۵۰ تا ۱۶۰ میلیون تومانی تور جام جهانی قطر حقیقت ندارد، همه گمانه‌زنی است، هنوز هیچ‌کس قیمت بلیت مسابقه و قیمت بلیت هواپیما را نمی داند.,"رئیس هیات مدیره انجمن صنفی دفاتر خدمات مسافرت هوایی و جهانگردی ایران گفت: نرخ تور جام جهانی قطر هنوز مشخص نشده و همه نرخ‌های اعلامی گمانه‌زنی‌های تبلیغی است.
به گزارش ایرنا، حرمت‌الله رفیعی روز شنبه - ٢٠ فروردین ١۴٠١- در نشست خبری که در محل این برگزار شد، درباره برنامه‌ریزی و هماهنگی برای خدمات به گردشگران ایرانی برای سفر به قطر در زمان برگزاری بازی های جام جهانی اظهار داشت: برای جام جهانی قطر هیچ نرخ‌گذاری انجام نشده است، هنوز قیمت بلیت هواپیما و هزینه هتل مشخص نشده، بلیت مسابقات هم به هیچ‌کسی داده نشده، همه گمانه زنی ها تبلیغی است.
رئیس هیات مدیره انجمن صنفی دفاتر خدمات مسافرت هوایی و جهانگردی ایران خطاب به مردم گفت: علاقه‌مندان به سفر به قطر در زمان جام جهانی می توانند از دفاتر معتبر رسمی که اعتماد دارند و در طول سال با آنها کار می‌کنند، فقط بخواهند که اگر تور جام جهانی قرار است داشته باشند از هم اکنون اسامی آنها را فقط در فهرست قرار دهند نه اینکه توری را خریداری کنند زیرا تا نرخ گذاری رسمی مشخص نشود خریدی و فروشی وجود ندارد.
قیمت‌های صد میلیونی تورهای جام جهانی گمانه‌زنی است
رفیعی درباره قیمت‌گذاری‌هایی که از هم اکنون درباره تورهای جام جهانی اعلام می‌شود، گفت: قیمت‌های ۱۵۰ تا ۱۶۰ میلیون تومانی تور جام جهانی قطر حقیقت ندارد، همه گمانه‌زنی است، هنوز هیچ‌کس قیمت بلیت مسابقه و قیمت بلیت هواپیما را نمی داند، ما تازه روز گذشته با دو شرکت هواپیمایی صحبت کردیم که درخواست کتبی کنند، برنامه‌ریزی و تعیین نرخ کنند، از طرفی قیمت هتل هم باید تعیین بشود. همه آنهایی که قیمت اعلام می کنند در حال رصد بازار هستند.
رئیس انجمن صنفی دفاتر خدمات مسافرتی یادآور شد: یک زمانی هم در اوج شیوع کرونا در بازار تورهای واکسن را تبلیغ می کردند ما صراحتا اعلام کردیم «هیچ دفتر خدماتی تور واکسن ندارد»، آنها هم خواستند بازار را رصد و از بازار زیاده‌خواهی کنند،‌ یک آژانس غیرواقعی که داخل ایران هم نبود این تبلیغ را انجام داده بود.
از تجربه جام جهانی روسیه باید درس بگیریم
رفیعی با بیان اینکه در ادوار گذشته جام جهانی درباره اعزام گردشگر و حامی، موفق عمل نکردیم، افزود: در سال ۲۰۱۸ در روسیه که کشور همجوار ما بود برنامه خاصی نداشتیم. این همه جمعیت به روسیه رفت و بلیت‌هایی که سهمیه ایران بود و باید افرادی که از تیم ملی حمایت می‌کردند، به روسیه می رفتند، اما جایگاه حامی تیم ملی خالی بود فقط تعداد معدودی ایرانی بودند و بقیه از ملیت های دیگر بودند، باید از تجربه جام جهانی روسیه درس بگیریم.
رئیس انجمن صنفی دفاتر خدمات مسافرتی اظهار داشت: در سال ۲۰۱۸ تعداد زیادی مسافر برای جام جهانی به روسیه رفتند و گرفتار شدند هتل و امکانات نداشتند و سرگردان بودند. البته همان زمان بعد از پیش آمدن این مسائل ما پیگیری و کمک کردیم و معضل حل شد، متولیان کشور میزبان هم تا متوجه شدند از دفاتر سفر ما دل‌جویی کردند.
وی افزود: واحد متولی هماهنگی در ایران در زمان جام جهانی نباید برای اعزام گردشگر انحصار ایجاد کند، این روش منجر به زیاده‌خواهی و ایجاد بازار سیاه می شود، بلیت و خدمات و تسهیلات باید مستقیم به دست مصرف‌کننده تماشاچی واقعی که حامی واقعی تیم ملی است، برسد، نه به چند برابر قیمت آن هم به افرادی که حامی تیم ملی نیستند. چرا باید پشت دروازه تیم ملی ما کسانی باشند که ضد ما شعار بدهند.
رئیس انجمن صنفی دفاتر خدمات مسافرتی گفت: نماینده ایران هر دستگاه و واحدی که هست برای هماهنگی امور مربوط به اعزام گردشگر، باید به کشور میزبان برود و حقوق ایران را مطالبه کند، از اینجا نشستن که کار حل نمی‌شود. از خیلی پیش‌تر باید این کارها انجام میشد. سهمیه حامیان تیم ملی ایران مشخص است.                           ",https://www.asriran.com/003V1x
834248,۱۴۰۱/۰۱/۲۰,عمومی,استعلام و پرداخت خلافی به صورت آنی با پلاک,,"افرادی که خلافی خودروی خود را پرداخت می‌کنند معمولا به دو دسته تقسیم می‌شوند، ابتدا افرادی که هر ماه برای استعلام و پرداخت خلافی اقدام می‌کنند تا میزان خلافی آن‌ها از حدی بالاتر نرود اما دسته دوم، افرادی هستند که خلافی خود را صرفا در گلوگاه‌های قانونی مانند ترخیص خودرو یا تغییرات در سند پرداخت می‌کنند که معمولا مبلغ قابل توجهی است. تاپ سوپر اپلیکیشن وابسته به بانک پارسیان این خدمات را با نظارت پلیس راهور و براساس آخرین تغییرات سال 1401 در اختیار کاربران قرار داده است.
بهترین روش استعلام و پرداخت خلافی
تا سال‌ها تنها روش استعلام و پرداخت خلافی مراجعه به پلیس + 10 بود، صف‌های طولانی و بعضا قطع بودن سیستم از آن دسته چالش‌هایی بود که پرداخت خلافی را به یک فرایند سخت تبدیل می‌کرد، همین دلیل به همراه امکان ابتلا به ویروس کرونا کافی بود تا پرداخت خلافی پشت گوش انداخته شود که سرآمد آن انباشته شدن مبلغ خلافی و احتمال انتقال خودرو به پارکینگ بود.

امکان استعلام و پرداخت خلافی در اپلیکیشن‌ها و سوپر اپلیکیشن‌های پرداختی اتفاقی ایده‌آل بود تا فرایند استعلام و پرداخت خلافی آسان‌تر شود اما همین فرایند هم با چالش‌هایی همراه بود که از مهم‌ترین این چالش‌ها می‌توانیم به موراد زیر اشاره کنیم:

امکان استعلام و پرداخت خلافی با پلاک وجود نداشت و لازم بود تا شماره سریال یا کد VIN وارد شود؛
سیستم عموما با قطعی همراه بود و امکان پاسخ به نیاز کاربران در لحظه وجود نداشت؛
امکان پرداخت هر قبض به‌صورت موردی وجود نداشت و شما باید کل صورت حساب را پرداخت می‌کردید؛
مورد بسیار مهم نحوه تسویه حساب بود که به واسطه دستی بودن سیستم ناجا بین 1 الی 2 هفته فرایند ثبت پرداختی‌ها در ناجا زمان می‌برد، یعنی امکان صفر کردن خلافی و ترخیص در لحظه خوردو وجود نداشت؛
امکان نمایش تصاویر تخلفات دوربینی در لیست استعلام مهیا نبود که این موضوع سبب افزایش اعتراض به جرائم می‌شد.


نحوه استعلام و پرداخت خلافی در سال 1401
مشکلاتی که در بالا به آن‌ها اشاره کردیم دلیل کافی بود تا بهترین روش پرداخت خلافی همان مراجعه حضوری به پلیس + 10 باشد زیرا تسویه حساب در لحظه از مهم‌ترین نیازهای کاربران در خصوص پرداخت خلافی بود تا کاربران بتوانند در لحظه خلافی خود را در سایت ناجا صفر کنند و امکان ترخیص خودرو وجود داشته باشد.
در ماه‌های 1400، سوپر اپلیکیشن تاپ و چند اپلیکیشن دیگر با همکاری پلیس راهور ناجا شرایطی را محیا کردند که در آن شما می‌توانید پس از استعلام خلافی، با پرداخت مبلغ خلافی در لحظه خلافی خود را صفر کنید.
در این روش استعلام و پرداخت خلافی تمامی فرایند‌ها صرفا با پلاک خودرو انجام می‌شود. نمایش تصویر در جرائم دوربینی و امکان پرداخت موردی و تسویه در لحظه از مهم‌ترین ویژگی‌های جدیدترین روش استعلام و پرداخت خلافی است.

استعلام و پرداخت خلافی با پلاک در سوپر اپلیکیشن تاپ
فرایند استعلام و پرداخت خلافی در تاپ در کامل‌ترین حالت ممکن در اختیار کاربران محترم قرار دارد تا براساس نیاز و شرایط خود خلافی خود را پرداخت کنند. در این قسمت به 3 حالت ممکن برای استعلام و پرداخت خلافی می‌پردازیم:
استعلام و پرداخت خلافی با پلاک + تصویر و  قابلیت پرداخت موردی (نیازمند احراز هویت)
شرایط و ویژگی‌های استعلام و پرداخت اینترنتی خلافی در این روش به صورت زیر است:

کارمزد 5200 تومان
تسویه آنی در سامانه راهور ناجا
نمایش جزئیات خلافی
نمایش تصویر خلافی (دوربینی)
امکان تسویه موردی یا یکجا
نیازمند اهراز هویت در سامانه ناجا

در این روش شما پس از پرداخت کارمزد نیاز به احراز هویت دارید، یعنی کد ملی صاحب پلاک با کد ملی صاحب خط که در تاپ ثبت نام کرده است یکسان باشد که این فرایند توسط ناجا صورت می‌گیرد. از مهم‌ترین ویژگی‌های این روش پرداختی قابلیت پرداخت موردی و از آن مهم‌تر تسویه حساب آنی است تا در صورت نیاز بتوانید در لحظه برای صفر کردن خلافی و ترخیص خوردو اقدام کنید.
استعلام و پرداخت خلافی با پلاک بصورت یکجا بدون نیاز به احراز هویت

شرایط و ویژگی‌های استعلام و پرداخت اینترنتی خلافی در این روش به صورت زیر است:
کارمزد 5200 تومان
تسویه آنی در سامانه راهور ناجا
عدم نیاز به احراز هویت
بدون نمایش جزئیات
امکان پرداخت صرفا به‌صورت یکجا

در این روش شما بدون نیاز به احراز هویت می‌توانید پس از استعلام کل مبلغ، خلافی خود را به‌صورت یکجا پرداخت کنید. تنها تفاوت این روش با روش پرداختی قبلی امکان پرداخت یا عدم پرداخت به‌صورت موردی است ولی به‌طور کلی در این روش مبلغ خلافی به‌صورت آنی در سیستم راهور ناجا ثبت می‌شود.
پرداخت خلافی با شناسه قبض و شناسه پرداخت
شرایط و ویژگی‌های پرداخت خلافی ماشین در این روش به صورت زیر است:

بدون کارمزد
نیازمند شناسه قبض و پرداخت
تسویه آنی در سامانه راهور ناجا
بدون نیاز به احراز هویت

در این روش شما می‌توانید جریمه خود را براساس شناسه پرداخت یا شناسه قبض مندرج در قبض کاغذی یا پیامک پرداخت کنید تا در لحظه در سیستم ناجا ثبت شود.
تاپ، سوپر اپلیکیشن قدرت گرفته از بانک پارسیان
پشتیبانی بانک پارسیان از سوپر اپلیکیشن تاپ در کنار 2318، پشتیبانی همیشه پاسخگوی تاپ به‌همراه جوایز ارزنده دلایل کافی هستند تا تاپ با اپلیکیشن و وب سایت خود بهترین روش برای استعلام و پرداخت خلافی با پلاک باشد.
برای بهره‌مندی از ده‌ها خدمات کاربردی تاپ مانند کارت به کارت، موجودی، شارژ و اینترنت و خدمات خودرویی کافیست تا سوپر اپلیکیشن تاپ را به یکی از روش‌های زیر دانلود کنید:
کاربران ios: کاربرانی که تلفن همراه آن‌ها از ios پشتیبانی می‌کنند می‌تواند با مراجعه به وب سایت از نسخه وب اپلیکیشن تاپ استفاده کنند.
کاربران اندروید: این کاربران هم علاوه‌بر وب سایت تاپ می‌توانند با مراجعه به google play برای دانلود جدیدترین نسخه تاپ اقدام کنند، البته که خدمات تاپ علاوه ‌بر اپلیکیشن در وب سایت تاپ هم در اختیار کاربران است.                           ",https://www.asriran.com/003V1c
834268,۱۴۰۱/۰۱/۲۰,اجتماعی ,برخی مدارس مشهد یکشنبه تعطیل است,مدیر کل اموزش و پرورش خراسان رضوی: برگزاری فعالیت های ورزشی در مدارس متوسطه دوم در فضاهای روباز ممنوع می‌باشد.,"مدیرکل آموزش و پرورش خراسان رضوی گفت: بر اساس مصوبه کار گروه اجرایی و اضطراری کاهش آلودگی هوای استان مدارس ابتدایی و متوسطه اول مشهد در روز یکشنبه ۲۱فروردین جاری در دو نوبت صبح و عصر تعطیل است.
سید امیر شوشتری با اعلام این مطلب به خبرنگار ایرنا، افزود: با توجه به آلودگی هوا کلیه مهدهای کودک، مراکز پیش دبستانی و مدارس دوره ابتدایی و متوسطه اول در نواحی هفتگانه مشهد و مناطق احمد آباد، تبادکان و رضویه فردا تعطیل می باشد.
وی ادامه داد: ضمنا کلاس های آموزشی در این مدارس به شکل غیر حضوری و از طریق شبکه شاد برگزار می شود.
مدیر کل اموزش و پرورش خراسان رضوی یادآور شد: برگزاری فعالیت های ورزشی در مدارس متوسطه دوم در فضاهای روباز ممنوع می‌باشد.
استان خراسان رضوی دارای بیش از یک میلیون و ۴۰۰ هزار دانش آموز است .
تا امروز ۲۰فروردین ماه شهروندان کلانشهر مشهد ۶ رو پیاپی آلودگی را تنفس کرده اند.
امروز نیز مدارس ابتدایی و مراکز پیش دبستانی مشهد و تبادکان به همین دلیل تعطیل اعلام شده بود.                           ",https://www.asriran.com/003V1w
834267,۱۴۰۱/۰۱/۲۰,بین الملل,سفر نخست وزیر انگلیس به پایتخت اوکراین (+عکس),جانسون اخیرا در دیدار با «اولاف شولتز» صدر اعظم آلمان گفت که «پوتین به تهدیدی برای اروپا تبدیل شده است و باید در اوکراین شکست بخورد».,"نخست وزیر انگلیس در سفری غیرمنتظره به کی‌یف سفر کرد و با رئیس جمهور اوکراین دیدار کرد.
به گزارش فارس، «بوریس جانسون» نخست وزیر انگلیس در سفری غیرمنتظره به کی‌یف سفر کرد و با «ولودمیر زلنسکی» رئیس جمهور اوکراین دیدار کرد.
از زمان آغاز جنگ روسیه با اوکراین، انگلیس به بازیگر فعالی در عرصه این نبرد تبدیل شده و تمام تلاش خود را برای شعله‌ور تر کردن این جنگ به کار بسته است.

رسانه‌ها گزارش کرده‌اند که لندن نگران است که دیگر متحدان ناتو، اوکراین را مجبور کنند که هر چه سریعتر به حل و فصل درگیری با روسیه بپردازد این در حالی است که لندن قدرتمندانه با هرگونه ایده برای امضای توافق صلح با روسیه به هر بهایی را رد می‌کند و در مقابل اصرار دارد که کی‌یف باید اول از همه در قدرتمندترین موضع ممکن قرار بگیرد.
جانسون اخیرا در دیدار با «اولاف شولتز» صدر اعظم آلمان گفت که «پوتین به تهدیدی برای اروپا تبدیل شده است و باید در اوکراین شکست بخورد».

اقدامات لندن در اعمال تحریم‌های متعدد علیه مسکو و افزودن چهره‌های ارشد رسانه‌ای روسیه به فهرست تحریم‌ها در شرایطی صورت می‌گیرد که انگلیس به دنبال آغاز بحران اوکراین، علاوه بر در ارائه کمک‌های تسلیحاتی و مالی به اوکراین، مواضع تندی علیه ولادیمیر پوتین رئیس‌جمهور روسیه اتخاذ کرده است.
یک محتوا بخوانید، یک میلیون تومان جایزه ببرید                           ",https://www.asriran.com/003V1v
834266,۱۴۰۱/۰۱/۲۰,سیاست خارجی,وزیر خارجه امارات به امیرعبداللهیان:  امارات اجازه اقدام خرابکارانه از خاک خود علیه همسایگان را نمی دهد,وزیر امور خارجه امارات: دیدار رئیس جمهور بشار اسد از امارات و برقراری آتش بس موقت در یمن فرصتی برای همه طرفها فراهم کرده است تا از آن برای توسعه و پیشرفت و پرهیز از افزایش تنش بهره برداری نمایند.,"شیخ عبدالله بن زاید آل نهیان وزیر امور خارجه امارات ابراز امیدواری کرد روابط ریشه دار دو کشور ایران و امارات در سال جدید بیش از پیش گسترش یابد.
به گزارش کانال تلگرامی سخنگو، حسین امیرعبداللهیان وزیر امور خارجه کشورمان و شیخ عبدالله بن زاید آل نهیان وزیر امور خارجه امارات متحده عربی در تماس تلفنی در خصوص مسائل دوجانبه، منطقه ای و بین المللی از جمله سوریه، تحولات در سرزمین های اشغالی و مذاکرات وین گفتگو و تبادل نظر کردند.
وزیر امور خارجه کشورمان در این گفتگو ضمن تبریک فرارسیدن ماه مبارک رمضان به دولت و ملت امارات، روابط دو جانبه را رو به پیشرفت توصیف و اظهار داشت، دیدار و رایزنی‌های خوبی میان مقامات دو کشور برقرار شده است.
امیرعبداللهیان فعال شدن کمیته های روابط دو جانبه در موضوعات مورد توافق و تبادل هیئت ها را در تقویت و بسط مناسبات دو جانبه موثر دانست.
وزیر امور خارجه کشورمان افزود: هیچ محدودیتی برای توسعه همه جانبه مناسبات وجود ندارد.
طرفین بر اهمیت توسعه همکاری های بخش خصوصی تاکید کردند.
امیرعبداللهیان همچنین درباره بحران یمن ، از برقراری آتش بس موقت در یمن استقبال و ابراز امیدواری کرد شاهد لغو کامل محاصره انسانی یمن و برقراری مذاکرات سیاسی همه طرفهای یمنی باشیم.
وزیر امور خارجه کشورمان با اشاره به مشترکات دو کشور افزود: ما جز خیر و امنیت و پیشرفت برای همسایگان ، منطقه و امارات نمی خواهیم اما صهیونیست ها ریشه نا امنی در منطقه بوده و هستند.
امیرعبداللهیان حضور رژیم صهیونیستی در منطقه را تهدیدی برای کل کشورهای منطقه دانست و تاکید کرد: باید تلاش کرد تا عوامل بحران آفرین نتوانند در منطقه جای پا پیدا نمایند.
شیخ عبدالله بن زاید آل نهیان وزیر امور خارجه امارات نیز در این گفتگوی تلفنی ضمن تبریک متقابل ماه پر خیر و برکت رمضان، ابراز امیدواری کرد روابط ریشه دار دو کشور در سال جدید بیش از پیش گسترش یابد.
شیخ عبدالله بن زاید آل نهیان با اشاره به منافع مشترک دو کشور در توسعه روابط فی مابین در عرصه های مختلف، خواهان بررسی فرصت های همکاری مشترک شد.
وزیر امور خارجه امارات در مورد شرائط جدید منطقه نیز گفت که طی هفته های اخیر شاهد بهبود شرائط در منطقه هستیم و دیدار رئیس جمهور بشار اسد از امارات و برقراری آتش بس موقت در یمن فرصتی برای همه طرفها فراهم کرده است تا از آن برای توسعه و پیشرفت و پرهیز از افزایش تنش بهره برداری نمایند.
وزیر امور خارجه امارات در این گفتگو تاکید کرد، امارات متحده عربی به هیچ طرفی اجازه اقدامات خرابکارانه یا تحریک آمیز از خاک خود بر علیه کشورهای همسایه امارات را نخواهد داد.                           ",https://www.asriran.com/003V1u
834265,۱۴۰۱/۰۱/۲۰,اخبار سلامت,متخصص بیماری عفونی: هر حساسیت و راش پوستی سرخک نیست,ممکن نیست فردی که پیش از این به بیماری مبتلا شده است برای بار دوم درگیر ویروس شود. البته در برخی موارد نادر و افرادی که بیماری زمینه ای دارند ممکن است در شرایط خاص مبتلا شوند.,"سرپرست مدیریت تحقیق و تولید فرآورده‌های بیولوژیک پزشکی موسسه رازی گفت: ابتلا به سرخک باید به تایید آزمایشگاه معتبر برسد.
به گزارش ایسنا، مرتضی تقی زاده روز شنبه ۲۰ فروردین در نشست خبری با اصحاب رسانه با اشاره به اینکه نگرانی افکار عمومی در خصوص شیوع کرونا قابل درک است، اظهار کرد: طی دو سال گذشته شاهد شیوع کرونا در کشور بودیم که این بیماری در برخی افراد با علایم پوستی همراه بود.
این مسئول افزود: بروز راش پوستی و حساسیت دلیلی بر ابتلا به سرخک نیست و برای اطمینان از ابتلا به این بیماری نمونه ثبت شده باید به تایید آزمایشگاه‌های معتبر منتخب برسد.
این مقام مسئول یادآور شد: بخش عمده‌ای از افراد جامعه در مقابل سرخک ایمنی دارند و نگرانی اصلی بابت گروهی است که به هر دلیلی موفق به واکسینه کردن فرزندان خود در خصوص سرخک نشده‌اند.
تقی زاده اظهار کرد: عمده مبتلایان به این بیماری اتباع خارجی ای هستند که قبلا واکسن سرخک دریافت نکرده‌ و طی ماه‌های اخیر از مرزهای غربی و شرقی وارد کشور شده‌اند.
این متخصص بیماری عفونی تصریح کرد: ممکن نیست فردی که پیش از این به بیماری مبتلا شده است برای بار دوم درگیر ویروس شود. البته در برخی موارد نادر و افرادی که بیماری زمینه ای دارند ممکن است در شرایط خاص مبتلا شوند.                           ",https://www.asriran.com/003V1t
834264,۱۴۰۱/۰۱/۲۰,بین الملل,سفر پادشاه اردن به آلمان برای عمل دیسک کمر,پادشاه بعد از عمل یک هفته در استراحت خواهد بود و سپس به وطن باز می گردد.,"دفتر پادشاهی اردن در بیانیه ای اعلام کرد عبدالله دوم (۶۰ ساله) به توصیه پزشکان اردنی، به بیمارستانی در شهر فرانکفورت آلمان خواهد رفت تا این هفته عمل جراحی داشته باشد.
به گزارش عصرایران؛ این بیانیه افزود پادشاه از قبل هم در ناحیه کمر و ستون فقرات دچار دردهای منقطع بود. این دردها نتیجه فعالیت چتربازی در دوره خدمت نیروهای ویژه ارتش است اما هم اکنون درد بیشتر و مستمر شده است.
            
پادشاه بعد از عمل یک هفته در استراحت خواهد بود و سپس به وطن باز می گردد.                           ",https://www.asriran.com/003V1s
834263,۱۴۰۱/۰۱/۲۰,بین الملل,نویسنده معروف کودکان درگذشت,این نویسنده در سال ۱۹۶۷ کتاب «آقای بن» را خلق کرد و این شخصیت قبل از تبدیل شدن به یک سریال تلویزیونی در شبکه بی‌بی‌سی در یک کتاب تصویری ظاهر شد.,"«دیوید مک‌کی» نویسنده پرفروش بریتانیایی و خالق شخصیت‌هایی چون «المر» و «آقای بن» در سن ۸۷ سالگی درگذشت.
به گزارش ایسنا به نقل از تایمز، این نویسنده و تصویرگر در پی یک بیماری کوتاه در خانه خود در جنوب فرانسه از دنیا رفت. آثار «دوید مک‌کی» نویسنده ادبیات کودک بیش از ۱۰ میلیون نسخه در سراسر جهان فروخته و جوایز متعددی را نیز از آن خود کرده است.
در بیانیه‌ انتشارات اندرسن پرس ناشر آثار او آمده است: «با کمال تاسف درگذشت دیوید مک‌کی، نویسنده و تصویرگر محبوب کودکان و خالق کتاب‌های نمادین کودکان چون «المر»، «الان نه برنارد» و «آقای بن» را اعلام می‌کنیم.
«مک‌کی» در اوایل حرفه خود نقاشی کمیک به مجلات و روزنامه‌هایی از جمله «The Times Education Supplement» و «Reader’s Digest» می‌فروخت.
این نویسنده در سال ۱۹۶۷ کتاب «آقای بن» را خلق کرد و این شخصیت قبل از تبدیل شدن به یک سریال تلویزیونی در شبکه بی‌بی‌سی در یک کتاب تصویری ظاهر شد.
«دیوید مک‌کی» در طول فعالیت حرفه‌ای خود بیش از ۵۰ اثر از طریق انتشارات «اندرسن پرس» منتشر کرد و شخصیت‌های دوست‌داشتنی و ماندگاری برای کودکان خلق کرد.                           ",https://www.asriran.com/003V1r
834262,۱۴۰۱/۰۱/۲۰,ورزشی,استیلی: هنوز هیچ بازی تدارکاتی برای تیم ملی قطعی نشده است,با برخی از کشورها و تیم‌های ملی مورد نظر مذاکراتی با همکاری امور بین‌الملل فدراسیون صورت گرفته و نتایجی هم به دست آمده اما هنوز برگزاری هیچ مسابقه‌ای قطعی نشده است.,"مدیر تیم ملی فوتبال ایران گفت: با تایید و نظر سرمربی و کادر فنی تیم ملی حریفان مورد نظر تیم ملی انتخاب خواهند شد اما هنوز هیچ کدام از حریفان و بازی‌های تدارکاتی در اردوهای پیش رو قطعی نشده‌اند.
به گزارش ایرنا، حمید استیلی در خصوص برنامه‌های آماده سازی تیم ملی اظهار داشت: فدراسیون فوتبال تلاش می‌کند با فراهم نمودن زمینه‌های لازم، امکان برگزاری مسابقات تدارکاتی تیم ملی را فراهم کند. بر همین اساس با برخی از کشورها و تیم‌های ملی مورد نظر مذاکراتی با همکاری امور بین‌الملل فدراسیون صورت گرفته و نتایجی هم به دست آمده اما هنوز برگزاری هیچ مسابقه‌ای قطعی نشده است.
وی در ادامه افزود: تلاش ما این است که از تمامی فرصت‌های موجود و فیفا دی‌های پیش روی تا پیش از آغاز جام جهانی به بهترین شکل استفاده کنیم و بر همین اساس با تایید و نظر سرمربی و کادر فنی تیم ملی حریفان مورد نظر تیم ملی انتخاب خواهند شد اما هنوز هیچ کدام از حریفان و بازی‌های تدارکاتی در اردوهای پیش رو قطعی نشده‌اند. مطرح شدن نام برخی از کشورها و گمانه‌زنی در این خصوص کاملا طبیعی است اما زمانی که برگزاری بازی‌های مورد نظر قطعی شود در این خصوص اطلاع رسانی از طریق سایت رسمی فدراسیون فوتبال صورت می‌گیرد.                           ",https://www.asriran.com/003V1q
834261,۱۴۰۱/۰۱/۲۰,اجتماعی ,کشف ۵۲۰ تن گندم احتکار شده در زنجان,ماموران انتظامی شهرستان خدابنده موفق به شناسایی و کشف انباری با مقادیر قابل توجهی گندم احتکار شده در یکی از شهرهای شهرستان خدابنده شدند.,"جانشین فرمانده انتظامی استان زنجان، گفت: ۵۲۰ تن گندم احتکار شده در یکی از شهرهای شهرستان خدابنده کشف شد.
سرهنگ ایرج خانی پور در گفت و گو با ایرنا افزود: ماموران انتظامی شهرستان خدابنده موفق به شناسایی و کشف انباری با مقادیر قابل توجهی گندم احتکار شده در یکی از شهرهای شهرستان خدابنده شدند.
وی ارزش تقریبی گندم احتکار شده، را بر اساس برآورد کارشناسان، بیش از ۶۰ میلیارد ریال اعلام کرد.
جانشین فرمانده انتظامی استان زنجان تصریح کرد: در این خصوص پرونده تشکیل و متهم به مراجع قضائی معرفی شد.
فرمانده انتظامی شهرستان ایجرود نیز از اجرای طرح مبارزه با قاچاق و شناسایی و کشف انواع کالای قاچاق به ارزش بیش از ۱۲ میلیارد ریال خبر داد و گفت: مأموران انتظامی شهرستان ایجرود در راستای مقابله با ورود کالای قاچاق، هنگام کنترل خودروهای عبوری به ۷ دستگاه خودروی سواری و اتوبوس مشکوک شده و دستور توقف دادند.
سرهنگ محمد معصومی راد در تشریح این خبر افزود: مأموران در بازرسی از این خودروها بیش از سه هزار انواع البسه، پنج دستگاه گوشی تلفن همراه ، ۱۰ دستگاه کارت خوان، ۲۳ دستگاه لوازم برقی، بیش از ۲ هزارو ۵۰۰ قلم لوازم آرایشی بهداشتی و پنج دستگاه لوازم برقی خارجی قاچاق را کشف کردند.
وی ، ارزش تقریبی این محموله قاچاق کشف شده را بنا بر نظر کارشناسان، ۱۲ میلیارد و ۴۰۰ میلیون ریال عنوان و تصریح کرد: در این رابطه ۸ متهم دستگیر و با تشکیل پرونده برای سیر مراحل قانونی به مراجع قضائی معرفی شدند.                           ",https://www.asriran.com/003V1p
834260,۱۴۰۱/۰۱/۲۰,سیاسی,رئیسی: ایران مذاکرات را ترک نکرده و آن را متوقف هم نمی‌کند/ حتی یک گام عقب‌نشینی نخواهیم کرد,برای چند صدمین بار اعلام می‌کنیم که فعالیت‌های هسته‌ای جمهوری اسلامی ایران صلح‌آمیز است و عدم پذیرش آنها هرگز باعث توقف کار ما نخواهد شد.,"رئیس جمهور با بیان اینکه شهدای هسته‌ای پرچمداران دورانی مهم از تاریخ کشور هستند، اظهار داشت: دشمن به خوبی می‌داند ایران به هیچ وجه به دنبال ساخت سلاح هسته‌ای نیست و فقط از استقلال و قدرتمند شدن ملت ایران هراس دارد. دولت وظیفه خود می‌داند که در مذاکرات حتی یک گام از حقوق ملت عقب‌نشینی نکند.
به گزارش ایسنا، سیدابراهیم رئیسی روز شنبه در شانزدهمین سالروز ملی صنعت هسته‌ای کشور با بیان اینکه انسان‌های بزرگ در برابر هیچ تهدید و مانعی دچار تردید نشده و جامعه را نیز به دنبال خود از این موانع عبور می‌دهند، گفت: یکی مؤلفه‌های قدرت جمهوری اسلامی ایران همین انسان‌های فرهیخته، تاریخ‌ساز و خطرپذیر هستند که سرداران و شهدای سرافراز هسته‌ای ما قطعا از این دسته به شمار می‌آیند.
رئیس‌جمهور شهدای هسته‌ای کشور را پرچمداران دورانی مهم از تاریخ ایران نامید و افزود: دانشمندان هسته‌ای کشورمان و در راس آنان شهدای هسته‌ای، افرادی بودند که با فعالانه با موانع پرشمار پیش روی مواجه شده و هیچ گاه دچار انفعال نشدند.
وی اظهار داشت: امروز به رغم خواست دشمنان و با تکیه بر اراده‌های پولادین دانشمندان هسته‌ای صنعت صلح‌آمیز هسته‌ای جمهوری اسلامی ایران پیشرفت‌های چشمگیری کرده و از آن مهم‌تر اینکه این صنعت در کشورمان بومی شده است.
رئیس‌جمهور تصریح کرد: تحریم‌ها، تهدیدها و ظلم‌های بسیاری که به ملت ایران روا شد ما را متوقف نکرد و نخواهد کرد. ترور دانشمندان صنعت هسته‌ای و خرابکاری در مراکز هسته‌ای به هیچ‌وجه نتوانست ملت ایران را در پیشبرد اهداف صلح‌آمیز خود متوقف کند.
رئیسی با طرح این سوال که، مگر جمهوری اسلامی ایران به دنبال سلاح هسته‌ای است که دشمنان اینگونه مقابل ما ایستادند، خاطرنشان کرد: دشمنان به خوبی می‌دانند که سلاح هسته‌ای هیچ جایگاهی در دکترین دفاعی جمهوری اسلامی ندارد و آژانس بین‌المللی انرژی اتمی نیز بیش از ۱۵ بار در گزارش‌های خود تایید کرده که هیچ تخلفی در فعالیت‌های هسته‌ای ایران دیده نشده است.
رئیس‌جمهور ادامه داد: فعالیت‌ها و تجهیزات هسته‌ای جمهوری اسلامی ایران در مجموع حدود سه درصد از تجهیزات هسته‌ای موجود در جهان را شامل می‌شود اما ۲۵ درصد از ظرفیت‌های بازرسی آژانس بین‌المللی انرژی اتمی به این حجم از فعالیت‌های هسته‌ای اختصاص یافته است که این نشان می‌دهد نگرانی بدخواهان جمهوری اسلامی به دستیابی ایران به سلاح هسته‌ای بلکه ناشی از قدرتمند شدن و برخورداری ایران از دستاوردهای پرشمار صنایع صلح‌آمیز هسته‌ای است.
وی گفت: کشورهای متعددی در همین منطقه از سلاح هسته‌ای برخوردار هستند اما دشمنان هیچ حساسیتی نسبت به سلاح‌های هسته‌ای آنان ندارند و این نشان می‌دهد که آنچه از ناحیه جمهوری اسلامی ایران آنان را نگران می‌کند استقلال و قدرتمند شدن ایران است.
رئیس‌جمهور افزود: امروز به رغم خواست دشمنان، دانشمندان جوان و شجاع کشور در صنعت هسته‌ای توانمندی‌های بالایی از خود نشان داده‌اند و دستاوردهای ارزشمند آنان در عرصه‌های مختلف پزشکی، کشاورزی و صنعتی کاربردهای فراوانی دارد.
رئیسی با بیان اینکه اراده جمهوری اسلامی ایران آن است که از حق مسلم ملت بزرگ ایران با تمام وجود دفاع کند، اظهار داشت: هرگز اجازه نخواهیم داد سلطه‌گران به حقوق مسلم ملت ایران کوچکترین دست‌درازی کرده یا فعالیت‌های صلح آمیز هسته‌ای ایران را دچار کندی یا توقف کنند و مسیر دستیابی روزافزون به دستاوردها و توانمندی‌های صلح آمیز هسته‌ای با قدرت و قوت ادامه خواهد یافت.
رئیس‌جمهور تصریح کرد: صنایع هسته‌ای و صنایع نظامی کشور بیش از هر عرصه دیگری مشمول تحریم و فشار بوده است اما شاهد آن هستیم که بیشترین پیشرفت‌های کشورمان نیز در این عرصه‌ها بدست آمده است. دلیل این پیشرفت‌ها آن است که فعالیت‌های کشورمان در این عرصه‌ها متکی به اراده بلند و محکم دانشمندان جوان جمهوری اسلامی ایران است.
رئیسی با بیان اینکه دولت با جدیت بهره‌گیری از دستاوردها و پیشرفت‌های صنعت صلح‌آمیز هسته‌ای در دیگر عرصه‌های صنعتی کشور از جمله خودروسازی را پیگیری می‌کند، خاطرنشان کرد: دولت به ویژه در سال ۱۴۰۱ شعار آن تولید، اشتغال و دانش بنیان است، همه تلاش خود را به کار خواهد گرفت تا صنایع مختلف کشور و به ویژه صنایع سنگین برای بهره‌گیری از ظرفیت‌های علم‌پایه و دانش‌بنیان برنامه‌ریزی و اقدام کنند.
رئیس‌جمهور با اشاره به تدوین سند راهبردی سازمان انرژی اتمی برای افق ۲۰ ساله این صنعت، اظهار داشت: تدوین این سند شایسته قدردانی است چرا که گواه وجود ایده و برنامه‌ریزی در این مجموعه برای دستیابی به افق‌های بلندتر است و امیدوارم این صنعت چراغ راهِ دست اندرکاران صنعت هسته‌ای باشد.
رئیسی همچنین با اشاره به تدوین سند تحول دولت مردمی و با بیان اینکه همه اقدامات و برنامه‌های تحولی دولت مستند به این برنامه خواهد بود، تصریح کرد: دولت علم و فناوری را یکی از عرصه‌های مهم قوت و قدرت‌آفرین برای کشور می‌داند و لذا از تلاش‌های دانشمندان کشور در عرصه‌های مختلف حمایت می‌کند.
رئیس‌جمهور ادامه داد: در روز ملی صنعت هسته‌ای که متعلق به ملت بزرگ ایران است اعلام می‌کنیم که فعالیت‌های صلح‌آمیز هسته‌ای با اتکا به خلاقیت و اقدامات نوآورانه در مسیر کسب پیشرفت‌های روزافزون به حرکت خود ادامه خواهد داد.
رئیسی تاکید کرد: اگرچه دشمنان نمی‌خواهند بشنوند اما برای چند صدمین بار اعلام می‌کنیم که فعالیت‌های هسته‌ای جمهوری اسلامی ایران صلح‌آمیز است و عدم پذیرش آنها هرگز باعث توقف کار ما نخواهد شد. در مذاکرات هسته‌ای نیز حتی یک گام از حقوق ملت ایران عقب‌نشینی نخواهیم کرد.
رئیس جمهور گفت: جمهوری اسلامی ایران مذاکرات را ترک نکرده و آن را متوقف هم نمی‌کند اما راهبرد ما همان راهبردی است که مقام معظم رهبری اعلام کردند و همواره همین راهبرد که بر اساس تکالیف قانونی، دولت را موظف به حمایت از حقوق ملت و دستاوردهای دانشمندان عزیز کشورمان می‌کند مورد توجه دولت و تیم مذاکره کننده هسته‌ای خواهد بود.
رئیسی افزود: امیدوارم همانطور که رئیس سازمان انرژی اتمی توضیح داد این سازمان در سال جدید تلاش خود را بر ارائه تولیدات دانشگاهیان و اشتغال‌آفرینی در صنایع مرتبط به شکلی متفاوت از سالهای گذشته دنبال کنند. همچنین امیدوارم سازمان انرژی اتمی تکلیفی که برای تامین ۱۰ هزار مگاوات برق بر عهده این سازمان گذاشته شده است را با جدیت پیگیری کند.
رئیس‌جمهور با تاکید بر لزوم تجاری‌سازی دستاوردهای صنایع هسته ای کشور به ویژه ۹ دستاوردی که امروز از آنها رونمایی شد، اظهار داشت: فعالیت‌های سازمان انرژی اتمی در عرصه پزشکی و دارویی، کشاورزی و صنعتی حتما می‌تواند در تحقق بهتر شعار سال موثر باشد و دولت مصمم است از اقدامات و پیشرفت‌های این سازمان و آنچه در سند راهبردی سازمان انرژی اتمی آمده است به طور جدی حمایت کند.
در این مراسم که جمع زیادی از سفرای کشورها و نمایندگان سازمان‌های بین‌المللی نیز در آن حضور داشتند، دکتر محمد اسلامی رئیس سازمان انرژی اتمی نیز در سخنانی با بیان اینکه پیشرفت‌های هسته‌ای کشورمان به رغم همه مخالفت‌ها و دشمنی‌ها مایه حیرت جهانیان بوده است، گفت: این موضوع برای جمهوری اسلامی ایران افتخار بزرگی به حساب می‌آید و از این بابت قدردان همه شهدای هسته‌ای و دانشمندان زحمتکش کشورمان هستیم.
رئیس سازمان انرژی اتمی همچنین از تدوین سند راهبردی فعالیت‌های هسته‌ای کشورمان در افق ۲۰ ساله خبر داد و افزود: این سند در راستای سند تحول دولت مردمی تهیه شده و چارچوب‌ها، اهداف و راههای دستیابی به این اهداف در آن پیش‌بینی شده است.
در این مراسم همچنین رئیس جمهور در کنار فرزندان شهیدان علی‌محمدی و قشقایی از شهدای هسته‌ای کشورمان و نیز دو فرزند شهید صادقی از شهدای مدافع حرم که در سازمان انرژی اتمی مشغول به کار بوده است، از ۹ دستاورد جدید صنایع هسته‌ای کشورمان و نیز سند راهبردی و نقشه راه ۲۰ ساله صنعت هسته‌ای کشور رونمایی کرد.                           ",https://www.asriran.com/003V1o
834247,۱۴۰۱/۰۱/۲۰,اقتصادی,خرید بلیط هواپیما اسنپ تریپ، راهی آسان، امن و مطمئن,,"اگر شما هم در میان آن دسته افرادی قرار دارید که به سفرهای زیادی در طول سال می‌روید، قطعاً با مشکلاتی مانند نبود پرواز، گران بودن بیش از حد بلیط و بسیاری موارد مشابه دیگر برخورد کرده‌اید. حتی ممکن است نتوانسته باشید در روز مورد نظر خود بلیط پیدا کنید تا به سفر بروید. این روزها استفاده از راه‌های اینترنتی برای کارهای گوناگون بسیار باب شده است و بسیاری از مردم برخی از کارهای خود را به وسیله اینترنت انجام می‌دهند. یکی از کارهایی که می‌تواند در راحتی سفر شما نقش بسیار خوبی داشته باشد خرید بلیط هواپیما اسنپ تریپ است. با استفاده از اسنپ تریپ می‌توانید به راحتی بلیط هواپیما به مقصد مورد نظر را رزرو کنید و از مزایای دیگر این سرویس استفاده کنید. در این مطلب قصد داریم در خصوص تهیه بلیط هواپیما از اسنپ تریپ نکاتی را بیان کنیم. تا انتها با ما همراه باشید.
چرا از اسنپ تریپ استفاده کنیم؟
شما با استفاده از اسنپ تریپ می‌توانید علاوه بر خریداری بلیط هواپیمای داخلی برای رزرو بلیط هواپیمای خارجی، قطار، اتوبوس، هتل و اقامتگاه نیز اقدام کنید و بسیاری از کارهای مربوط به سفر خود را به راحتی انجام دهید. همچنین با خرید بلیط هواپیما از اسنپ تریپ می‌توانید در زمان و هزینه خود صرفه جویی کنید. تنها کافی است که با گوشی تلفن همراه خود وارد اپلیکیشن اسنپ شوید، مبدأ و مقصد و روز سفر را انتخاب کنید و لیستی از پروازهای موجود در آن روز را به همراه قیمت آنها مشاهده کنید تا با توجه به نیازها و شرایط، بهترین گزینه را از میان پروازهای موجود انتخاب کنید.
پشتیبانی اسنپ در تمام ساعات شبانه روز و هفت روز هفته بدون تعطیلی پاسخگوی سؤالات کاربران است. مهم نیست چه ساعتی از شبانه روز است، در هر لحظه که احساس کردید سؤالی در خصوص خرید بلیط هواپیما اسنپ تریپ برایتان پیش آمده است یا در هنگام خرید بلیط با مشکلی مواجه شدید، با پشتیبانی تماس بگیرید تا با راهنمایی‌های آن‌ها مشکل برطرف شود و پاسخ سؤال را دریافت کنید.
نحوه خرید بلیط هواپیما اسنپ تریپ
باید بدانید که از اسنپ تریپ می‌توانید بلیط هواپیما برای سفرهای داخلی و خارجی تهیه کنید. برای خرید بلیط هواپیما اسنپ تریپ ابتدا وارد سوپراپلیکیشن اسنپ یا وب سایت اسنپ تریپ شوید. زمانی که گزینه بلیط سفر را لمس می‌کنید با چهار گزینه (پرواز داخلی، پرواز خارجی، قطار و اتوبوس) مواجه می‌شوید که با توجه به مقصد پرواز از میان گزینه‌های پرواز داخلی و خارجی یکی را انتخاب می‌کنید.
 در صفحه جدیدی که باز می‌شود، شهر مبدأ، شهر مقصد، یک طرفه یا دو طرفه بودن بلیط، تاریخ حرکت (در صورت دو طرفه بودن تاریخ رفت و برگشت) و تعداد مسافرین را مشخص می‌کنید و جستجو را لمس می‌کنید. پس از چند لحظه شما می‌توانید لیست پروازهای موجود در روز مشخص شده از مبدأ به مقصد را به همراه قیمتشان مشاهده کنید. پس از انتخاب پرواز مورد نظر، هزینه بلیط را به صورت اینترنتی پرداخت می‌کنید و یک پیامک تأیید برایتان ارسال می‌شود. در همان لحظه یک ایمیل حاوی پی دی اف بلیط نیز به ایمیل شما فرستاده می‌شود. با پرینت گرفتن از این پی دی اف می‌توانید سوار هواپیمای خود شوید.
برخی نکات مهم برای کاهش مشکلات
توجه به برخی نکات باعث می‌شود که با مشکلات ناخواسته کمتر مواجه شوید. برخی از مهم‌ترین نکاتی که باید به آن توجه کنید عبارتند از:

در هنگام مراجعه به فرودگاه حتماً علاوه بر نسخه چاپ شده بلیط، مدرک شناسایی معتبر مانند شناسنامه یا کارت ملی به همراه داشته باشید.
اگر قصد خرید بلیط هواپیما برای مقصدهای خارجی را دارید به خاطر داشته باشید که باید از اعتبار پاسپورت شما حداقل 7 ماه باقی مانده باشد.
میزان بار مجاز هر شرکت هواپیمایی با دیگری متفاوت است و در هنگام خرید بلیط هواپیما اسنپ تریپ می‌توانید میزان بار مجاز برای هر فرد را مشاهده کنید.
کنسل کردن بلیط شامل جریمه می‌شود که این جریمه به ساعات باقی مانده به پرواز و شرکت هواپیمایی بستگی دارد.

جمع بندی
این روزها با پیشرفت تکنولوژی مجموعه‌هایی مانند اسنپ می‌توانند خدمات بسیاری را به افراد ارائه کنند. یکی از این خدمات خرید بلیط هواپیما اسنپ تریپ است. هر فرد تنها با داشتن یک گوشی تلفن همراه یا کامپیوتر و وصل شدن به اینترنت در هر جایی می‌تواند بلیط دلخواه خود را تهیه کند. نحوه تهیه بلیط هواپیما از طریق اسنپ تریپ بسیار ساده است و تنها نیاز به چند دقیقه وقت دارد. به جز صرفه جویی در زمان و هزینه، خرید بلیط به صورت آنلاین از اسنپ مزایای دیگری مانند استفاده از کدهای تخفیف نیز دارد.
https://snapp.ir/flights-ticket/                           ",https://www.asriran.com/003V1b
834256,۱۴۰۱/۰۱/۲۰,فرهنگی/هنری,سیلی نقد همیشه خوب نیست! نمونه‌اش ویل اسمیت,ویل اسمیت هر اندازه هم که معروفیت داشته باشد دلیل نمی‌شود که از اشتباه او چشم پوشی کنند و یا با ریش سفیدی و پا درمیانی بخواهند سریع قضیه را ختم به خیر کنند و ...,"عصر ایران ؛ کاوه معین‌فر - در جریان نود و چهارمین مراسم اسکار کریس راک، کمدین آمریکایی و مجری مراسم با جِیدا پینکت (همسر ویل اسمیت) که موهای سرش را به دلیل بیماری آلوپسی (طاسی موضعی) از دست داده شوخی کرد. ویل اسمیت به روی سن رفت و به او سیلی زد. او در حالی که برگشت و روی صندلی‌اش نشست با صدای بلند و همراه با فحاشی از راک خواست اسم همسرش را به زبان نیاورد.
تمام این اتفاقات در عرض حدود 1 دقیقه رخ داد، اما آنچه جالب توجه است این یک دقیقه چه تاثیراتی در زندگی ویل اسمیت و به دنبال آن برای آکادمی اسکار دارد. علی رغم معذرت خواهی چند باره ویل اسمیت و انتشار بیانیه‌ای هم در معذرت خواهی و هم در نکوهش عملکردش ، خود از آکادمی اسکار هم استعفا داد و آکادمی هم سریع پذیرفت.
  

    کد ویدیو  دانلود    فیلم اصلی          
آکادمی علوم و هنرهای سینمای آمریکا (اسکار) که برگزیدن نامزدها و برندگان جوایز اسکار از جمله ماموریت‌هایش است روز جمعه اعلام کرد که ویل اسمیت را به مدت ۱۰ سال از حضور در مراسم اسکار و یا هر رویداد دیگر مرتبط با آکادمی محروم می‌کند. ویل اسمیت نیز با انتشار بیانیه‌ای اعلام کرد که تصمیم آکادمی را در خصوص محرومیت وی از حضور در اسکار می‌پذیرد و به آن احترام می‌گذارد.
آکادمی همچنین به دلیل نحوه مدیریت مراسم پس از این اتفاق و نیز اجازه دادن به اسمیت برای ماندن و دریافت جایزه بهترین بازیگر مرد عذرخواهی کرده است. به گزارش یورونیوز آکادمی علوم و هنرهای سینما در بیانیه خود در همین خصوص می‌افزاید: «ما در طول پخش تلویزیونی به اندازه کافی و به شیوه‌ای مناسب نتوانستیم شرایط سالن پس از این اتفاق را مدیریت کنیم و از این بابت متاسفیم.»
در این بیانیه همچنین به نبود آمادگی و کوتاهی در مواجهه با یک اتفاق بی سابقه اشاره و تاکید شده است: «فرصتی پیش روی ما بود تا برای میهانان، بینندگان و خانواده آکادمی در سراسر جهان سرمشق و الگو باشیم اما کوتاهی کردیم.»
نکته جالب توجه این است که آکادمی تمام تقصیر را فقط به گردن ویل اسمیت نیانداخته و از اینکه خود آنها هم نتوانسته‌اند بعد از این اتفاق، عملکرد درخور آن داشته باشند عذرخواهی کرده است. یعنی حداقل کاری که می توانستند بکنند این بود که ویل اسمیت را از سالن اخراج می کردند نه اینکه بماند و اتفاقا جایزه بگیرد و حرف هم بزند و ...
حال از طرف دیگر بعد از گذشتن آن شب مراسم اسکار پس لرزه های آن تصمیم و عمل غیر قابل قبول ویل اسمیت شروع شد، کمپانی سونی پروژه ساخت فیلم «پسران بد 4» را متوقف ساخت. فیلمی که 3 قسمت از آن قبلا ساخته شده و اولین فیلم آن در سال 1995 تولید شد. مجموعه فیلم هایی که بسیار پر فروش بود و طبیعتا قسمت چهارم هم می توانست پر فروش باشد اما ساخت آن متوقف می شود.
کمپانی فیلم‌سازی نت‌فلیکس قرار بود تازه‌ترین پروژه سینمایی خود تحت عنوان ""Fast and Loose"" را با بازی ویل اسمیت به روی صحنه ببرد. اما این کمپانی هم پروژه ساخت فیلم را به حالت تعلیق درآورد.
ویل اسمیت یک سوپر استار بسیار معروف هالیوود است، یکی از گران‌ترین بازیگران سینمای آمریکا از لحاظ دستمزد اما هر اندازه هم که معروفیت داشته باشد دلیل نمی‌شود که از اشتباه او چشم پوشی کنند و یا با ریش سفیدی و پا درمیانی بخواهند سریع قضیه را ختم به خیر کنند و بگویند یک اشتباه بود و دیگر تمام شد، بهتر است از آن بگذریم و ... اتفاقا به دلیل همین شهرت و معروفیت با او چنان برخوردی می کنند که درس عبرتی شود برای دیگران. کاری می کنند که دیگر هیچ کسی به خود جرات چنین تصمیمات لحظه ای و یا احساساتی را ندهد، آن هم در برنامه زنده مراسم اهدا جوائز اسکار! 
برخی می‌گویند شوخی کریس راک هم با ظاهر همسر ویل اسمیت مناسب نبود، اگرچه این دست شوخی ها و بسیار شدیدتر و بی‌پرده تر از این شوخی ها در چنین مراسم های معمول است ولی اگر بالفرض این شوخی هم درست نبوده باشد راه آن رفتن بر روی سن و سیلی زدن به کریس راک نیست. ویل اسمیت فقط اگر یک دقیقه تامل می کرد و احساسی برخورد نمی‌کرد می‌توانست بعد از مراسم اعتراضش را به نحوه شوخی و سخنان کریس راک نشان دهد و طبیعتا شکل مسائل بسیار فرق می‌کرد.

از این منظر هم که ظاهر همسر ویل اسمیت به دلیل بیماری است و نه انتخاب خودش، قطعا افکار عمومی آن موقع با خانواده اسمیت همراه می شد و شاید کریس راک بود که مجبور به عذر خواهی می‌شد.
این اتفاق یکی از عجیب ترین صحنه های تاریخ برگزاری مراسم اسکار خواهد بود و سالها درباره آن بحث و گفتگو خواهد شد اما شاید درس بزرگ آن شب جمله ای بود که دنزل واشنگتن به ویل اسمیت گفته بود: «شیطان دقیقا وقتی در اوج هستی سراغت می‌آد.»
با یک نگاه اجمالی می توان گفت یک ذره تامل ، خویشتن داری و پرهیز از احساسات هیجانی می تواند از چه اتفاقاتی جلوگیری کند، کاری که ویل اسمیت نکرد و حالا باید تاوان آن را پس بدهد.                           ",https://www.asriran.com/003V1k
834259,۱۴۰۱/۰۱/۲۰,ورزشی,واعظ آشتیانی: فوتبال ما در سراشیبی فرهنگی است/ در اوج بی‌نظمی هستیم/ برخی به اشتباه مدیر شده‌اند,مثلا وقتی داور کارت قرمز بدهد دیگر با داد و بیداد تغییری در تصمیمش داده نمی‌شود. این اتفاقات اول به دلیل فقر فرهنگی افراد است و دوم به علت ارزان بودن نرخ تخلف.,"مدیرعامل اسبق باشگاه استقلال درباره تنش بیانیه‌ای میان باشگاه‌های لیگ برتر گفت: اکثر مدیران، عوامل و بازیکنان ما مبتدی و دچار فقر فرهنگی بوده و فکر می‌کنند با داد و فریاد می‌توان نتیجه گرفت.
به گزارش ایرنا، مدتی است که تیم های لیگ برتر با انتشار بیانیه‌ وارد تنش لفظی شده و گاها در این متون الفاظ توهین‌آمیز دیده می‌شود که شان و شخصیت باشگاه‌ها و مدیران را زیر سوال می‌برد. در پی این درگیری ها به سراغ «امیر واعظ آشتیانی» مدیر اسبق باشگاه استقلال رفتیم تا نظرات وی را در این باره بپرسیم. مشروح این گفت‌وگو را با هم می‌خوانیم:
نظر شما درباره درگیری بین باشگاه‌ها که احساسات هواداران و اذهان عمومی را مورد هجوم قرار می‌دهد، چیست؟
به نظرم آقایان ماهیت بیانیه نویسی را زیر سوال بردند. در تمام باشگاه‌ها و سازمان‌های جهان بیانیه نویسی وجود دارد ولی نباید با آن فضا را آلوده کرد. این امر در واقع برای اطلاع رسانی استفاده می‌شود نه برای توهین و تحقیر یکدیگر. در این مواقع باید فدراسیون و کمیته اخلاق به موقع وارد عمل شود ولی بارها شاهد بودیم که در زمان نامناسب این برخوردها انجام می‌شود که منجر به حواشی بیشتر شده است.
واقعا بیانیه نویسی و فرافکنی در نتیجه تاثیرگذار است؟
عده‌ای فکر می‌کنند با داد و بیداد و فرافکنی می‌توانند ضعف‌های خودشان را پوشانده و از برخوردها فرار کنند اما وقتی تصمیمی گرفته شود هیچ‌کدام از اینها فایده ندارد؛ مثلا وقتی داور کارت قرمز بدهد دیگر با داد و بیداد تغییری در تصمیمش داده نمی‌شود. این اتفاقات اول به دلیل فقر فرهنگی افراد است و دوم به علت ارزان بودن نرخ تخلف. اگر جریمه مناسب برای تخلفات بگذارند دیگر به راحتی سراغ آن نمی‌روند و به نشر اخلاقیات منفی مشغول نمی‌شوند.
مشکل اصلی از کجاست؟ چرا با آن برخورد نمی‌کنند؟
فوتبال ما در سراشیبی فرهنگی است. بازیکنان و عوامل فوتبالی ما مبتدی هستند. سطح مدیران پایین است و سیاست‌گذاری درستی برای اصلاح اوضاع در نظر ندارند. با این رفتارها، تغییر نتیجه صرفا ساخته ذهن مدیران بی کفایت است. عده‌ای فکر می‌کنند فریاد و توهین نشانه شجاعت باشگاه و دفاع از حقوق هواداران است ولی شجاعت این است که اگر با تمام تلاش هم موفق به غلبه بر حریف نشدید، با حفظ آرامش و دوستی می‌توانید شجاعانه باخت را بپذیرید. متاسفانه انقدر این مسائل گسترده شده که اگر بنا به برخورد باشد، دیگر کسی باقی نمی‌ماند پس باید روش‌های بهتری برای آن اندیشید.
منشا این مشکل را از کجا می‌بینید؟ چگونه باید این مشکل را حل کرد؟
همه بر این باورند که در اوج بی‌نظمی هستیم اما این اوضاع در اوج «نظمی خاص»، حاصل سودجویی افراد پشت پرده است. برخی به اشتباه مدیر شده‌اند و کوتاهی و بی‌سوادی خودشان را به حساب مصلحت می‌گذارند. باید اشخاصی بیایند که اراده اصلاح داشته باشند و شروع به برگزاری جلسات و کلاس‌هایی با موضوعات فرهنگی، اخلاقی و روانشناسی کنند تا حول همین محورها رفتار درست و قوانین داوری را به افراد آموزش بدهند. در واقع مشکل اصلی کشور ما در بحث آموزش است. اگر این امر را جدی بگیریم و در تمام اقشار و افراد به این امر بپردازیم، قطعا مشکلات این‌چنینی را کمتر می‌بینیم.                           ",https://www.asriran.com/003V1n
834258,۱۴۰۱/۰۱/۲۰,اجتماعی ,دستگیری سارق مسلح طلافروشی در ملایر,بدنبال وقوع یک فقره سرقت ناموفق از یک باب مغازه طلافروشی در روز جاری /شنبه/ که منجر به مجروح شدن فرد طلافروش شد، موضوع به صورت ویژه در دستور کار ماموران انتظامی این شهرستان قرار گرفت.,"فرمانده انتظامی ملایر همدان گفت: در پی سرقت مسلحانه ناموفق به یک طلافروشی در ملایر، سارق مسلح طی ۳۰ دقیقه تلاش پلیس و همچنین همکاری مردم این شهرستان دستگیر شد.
به گزارش پایگاه خبری پلیس؛ سرهنگ ""احمد ساکی"" روز شنبه در این باره افزود: بدنبال وقوع یک فقره سرقت ناموفق از یک باب مغازه طلافروشی در روز جاری /شنبه/ که منجر به مجروح شدن فرد طلافروش شد، موضوع به صورت ویژه در دستور کار ماموران انتظامی این شهرستان قرار گرفت.
فرمانده انتظامی ملایر ادامه داد: سارقان در حین سرقت به محض رویت خودروی گشت ماموران، با به جا گذاشتن سلاح جنگی و تعدادی فشنگ در محل سرقت، با استفاده از شلوغی جمعیت از محل متواری شدند.
وی اضافه کرد: بلافاصله تلاش برای دستگیری هر ۲ سارق با اجرای طرح مهار در سطح این شهرستان به مرحله اجرا در آمد و طی هماهنگی‌های صورت گرفته با دادستان عمومی و انقلاب ملایر، همکاری مجدانه مردم و بکارگیری شگردهای فنی و پلیسی، سرانجام مخفیگاه هر ۲ سارق تحت تعقیب، شناسایی شد.
سرهنگ ساکی یادآو شد: در عملیاتی ضربتی و غافلگیرانه هر ۲ سارق که برادر هستند، توسط ماموران دستگیر و با تشکیل پرونده تحویل مراجع قضایی شدند.
وی با اشاره به اینکه نیروی انتظامی و دستگاه قضایی با مشارکت مردم با هرگونه ناامنی برخوردی قاطع، قانونی و پشیمان کننده دارد، تاکید کرد: امنیت و آرامش خط قرمز پلیس است و به مخلان نظم و امنیت عمومی به هیچ عنوان اجازه جولان را نخواهیم داد.                           ",https://www.asriran.com/003V1m
834257,۱۴۰۱/۰۱/۲۰,ورزشی,نکونام: گروه ما سخت‌ترین گروه برای صعود است/ فردا بازی سختی داریم,الاهلی تیم پر مهره و پر قدرتی است و با توجه به بازیکنان حرفه‌ای و خوبی که دارند و شناختی که از فوتبال امارات به واسطه بازی در این کشور دارم، می‌دانیم که بازی سختی داریم.,"سرمربی تیم فوتبال فولاد ایران گفت: با توجه به بازی با الغرافه نشان دادیم می‌توانیم هر حریفی را با هر قدرتی تحت فشار قرار دهیم.
به گزارش ایسنا، جواد نکونام در نشست خبری پیش از بازی با شباب الاهلی امارات، اظهار کرد: دو تیم بازی قبلی خود را مساوی کردند. در بازی قبل روی کاغذ همه فکر می کردند که تیم شباب الاهلی می‌تواند آخال ترکمنستان را به راحتی شکست دهد ولی بسیار خوشحالم که در روز اول من عنوان کردم گروه ما سخت‌ترین گروه است.
او افزود: نزدیکی تیم‌ها در این گروه نشان می‌دهد که گروه ما سخت‌ترین گروه برای صعود است. امیدوارم شرایط ما به صورتی پیش برود که بتوانیم حداکثر امتیازات را جمع کنیم.
نکونام عنوان کرد: فردا بازی سختی داریم. الاهلی تیم پر مهره و پر قدرتی است و با توجه به بازیکنان حرفه‌ای و خوبی که دارند و شناختی که از فوتبال امارات به واسطه بازی در این کشور دارم، می‌دانیم که بازی سختی داریم.
وی افزود: الاهلی از تیم‌های خوب امارت است و بازی سختی خواهیم داشت و امیدوارم مثل بازی قبل که نشان دادیم کیفیت خوبی داریم و می‌توانیم هر حریفی را با هر قدرتی تحت فشار قرار دهیم، فردا هم بتوانیم بازی خوبی مقابل الاهلی انجام دهیم و در نهایت بتوانیم حداکثر امتیاز را کسب کنیم.
سرمربی تیم فوتبال فولاد ایران گفت: برای بازی فردا نیاز به تمرکز داریم و باید بیش‌ترین تلاش را برای رسیدن به موفقیت داشته باشیم. ریکاوری خوبی برای این بازی داشتیم.
او ادامه داد: در بازی اول با وجود این که ساعت ۲۰:۱۵ به وقت عربستان بازی کردیم، هوا رطوبت بالایی داشت و این دیدار زمان استراحت نداشت اما بازی بعد از ما که به نظرم گرمی هوا کم‌تر شده بود، زمان استراحت داشت و این برای من جای تعجب است. از مسئولان خواهش کردیم که شرایط برای همه تیم‌ها یکسان باشد.
نکونام افزود: نکته‌ای که برای ما مهم است این است که بدانیم چقدر استراحت و ریکاوری داریم و این که چه چیزی از اهمیت خاصی برخوردار است. بازی اول گذشت و از نقاط ضعف‌مان توانستیم برای بهتر شدن‌مان استفاده کنیم تا بتوانیم به موفقیت برسیم. در کنار این‌ها به گذر از بدشانسی نیاز داریم.                           ",https://www.asriran.com/003V1l
834255,۱۴۰۱/۰۱/۲۰,بین الملل,نگرانی از مشارکت پایین در انتخابات فرانسه؛ شرکت‌ها با پیشنهادات تبلیغاتی وارد میدان شدند,نخستین دور انتخابات ۲۰۲۲ ریاست جمهوری فرانسه فردا (یکشنبه) در حالی که نرخ مشارکت رای‌دهندگان و احتمال پایین بودن تاریخی آن، به نگرانی اصلی عرصه سیاسی این کشور تبدیل شده است، برگزار می‌شود.,"نگرانی از مشارکت پایین فرانسوی‌ها در انتخابات ۲۰۲۲ ریاست جمهوری این کشور باعث شده است که شرکت‌ها برای تشویق شهروندان به رای دادن، پیشنهادات تبلیغاتی یا تخفیفاتی ارائه دهند.
به گزارش ایرنا به نقل از روزنامه لو فیگارو، شرکت‌هایی همچون فلیکس‌باس (FlixBus یک شرکت آلمانی که خدمات اتوبوس بین شهری در اروپا، آمریکای شمالی و برزیل ارائه می دهد)، لایم (Lime یک شرکت حمل و نقل مستقر در سانفرانسیسکو که اسکوترهای برقی، دوچرخه‌های برقی، دوچرخه‌های پدالی معمولی، موتورسیکلت‌های برقی و سیستم‌های اشتراک‌گذاری خودرو در شهرهای مختلف جهان اجرا می‌کند) و حتی روزنامه لَ ووا دو نورد (La Voix du Nord) قصد دارند که با رای ممتنع که به اعتقاد آنها تعدادشان در انتخابات فردا (یکشنبه) زیاد خواهد بود، مبارزه کنند.
بر اساس گزارش لو فیگارو، شبح رای ممتنع شدیدی بر دور نخست انتخابات ریاست جمهوری فرانسه سایه انداخته است.
در همین چارچوب شرکت فلیکس‌باس فرایند بازپرداخت هزینه سفر رای‌دهندگان به حوزه رای‌گیری را که پیشتر در سال ۲۰۱۷ نیز اجرا کرده بود، در انتخابات امسال تکرار می‌کند.
این شرکت برای بهره‌مندی از این مزیت اعلام کرده است که به یک ایمیل با عکس سلفی رای‌دهنده در مقابل شعبه رای و کارت انتخابات مهر شده‌ای نیاز دارد که شماره رزرو روی آن قابل مشاهده باشد.
کارت اسکی یک یورویی و اشتراک مطبوعاتی رایگان
از طرف دیگر شرکت لایم برای رای‌دهندگانی که مرکز رای‌گیری آنها به خانه نزدیک‌ است، یک سواری ۱۵ دقیقه‌ای ارایه می‌کند.
این طرح در شهرهایی که این شرکت در آنها حضور دارد همچون پاریس، مارسی و بوردو در دسترس رای‌دهندگان فرانسوی خواهد بود.
در همین پیوند اپراتور اسکوترهای برقی نیز به نوبه خود کد تبلیغاتی الیزه ۲۰۲۲ (ELYSEE۲۰۲۲) را راه‌اندازی کرده است که به شهروندان فرانسوی حق سواری رایگان تا سقف پنج یورو می‌دهد.
در بخش مطبوعات نیز روزنامه لَ ووا دو نورد (La Voix du Nord) مایل است جوانان را به رای دادن تشویق کند؛ گروهی از جمعیت که در طول تاریخ فرانسه بیشترین رای ممتنع را داشته‌اند.
این روزنامه منطقه‌ای در شمال فرانسه، اشتراک رایگان نسخه دیجیتال روزنامه خود را به مدت ۶ ماه به جوانان زیر ۲۵ سالی که برای نخستین بار به پای صندوق‌های رای می‌روند، ارائه می‌دهد.
استفانی زورن معاون سردبیر این روزنامه به روزنامه لو فیگارو گفته است که اگر این طرح با جوانان جواب دهد، ممکن است آن را برای انتخابات قانونگذاری تمدید کنیم.
در این بین برخی شرکت‌ها نیز تخفیفاتی به رای‌دهندگان ارایه می‌کنند که از جمله آنها می‌توان به ارایه بلیط یک یورویی اسکی یک روزه توسط اقامتگاه لِ گت (Les Gets) واقع در شهرستان اوت سووآ ( Haute-Savoie) در حوزه رون_آلپ فرانسه اشاره کرد که به طور معمول این بلیت‌ها را به قیمت ۳۷.۴۰ یورو می‌فروشد.
نخستین دور انتخابات ۲۰۲۲ ریاست جمهوری فرانسه فردا (یکشنبه) در حالی که نرخ مشارکت رای‌دهندگان و احتمال پایین بودن تاریخی آن، به نگرانی اصلی عرصه سیاسی این کشور تبدیل شده است، برگزار می‌شود.
انتخابات فردا (۱۰ آوریل/ ۲۱ فروردین) دوازدهمین انتخابات ریاست جمهوری در جمهوری پنجم فرانسه و یازدهمین انتخابات با حضور و مشارکت مستقیم مردم این کشور محسوب می‌شود.
این انتخابات معمولا به دلیل تعداد زیاد نامزدهایی که احزاب مختلف را نمایندگی می‌کنند در ۲ مرحله برگزار می‌شود که امسال دور دوم آن برای ۲۴ آوریل (چهارم اردیبهشت ۱۴۰۰) پیش‌بینی شده است.                           ",https://www.asriran.com/003V1j
834254,۱۴۰۱/۰۱/۲۰,سلامت,یک فرمول ساده برای حفظ سلامتی,حتی کسانی که از نظر شاخص توده بدنی در رده سالم قرار دارند هم ممکن است وزن دور کمرشان زیاد باشد.,"موسسه ملی تعالی بهداشت و مراقبت در بریتانیا توصیه می‌کند که دور کمر یک بزرگسال برای سلامتی و کاهش خطر بیماری می بایست کمتر از نصف قد او باشد.
به گزارش ایسنا، براساس دستورالعمل‌های به روز شده افراد می بایست تشویق شوند دور کمر خود را اندازه بگیرند تا مشخص شود چربی‌های خطرناک زیادی در ناحیه میانی بدنشان ندارند.
به گفته متخصصان، اندازه گیری شاخص توده بدنی هم مفید است، اما وزن اضافی اطراف شکم را در نظر نمی‌گیرد.
این امر خطر ابتلا به بیماری‌هایی مانند دیابت نوع دو، فشار خون بالا، بیماری‌های قلبی و سکته را افزایش می‌دهد.
پیش نویس دستورالعمل جدید موسسه ملی تعالی بهداشت و مراقبت در بریتانیا می‌گوید افراد از برخی از گروه‌های نژادی آسیایی و سیاه پوست بیشتر مستعد این نوع تجمع چربی در اطراف کمر هستند که به آن ""چاقی مرکزی"" می‌گویند.
این افراد باید از آستانه‌های شاخص توده بدنی پایین تر برای چاقی استفاده کنند تا به پیش بینی خطرات سلامتی کمک کند.
اما موسسه تعالی بهداشت و مراقب هشدار داده که حتی کسانی که از نظر شاخص توده بدنی در رده سالم قرار دارند هم ممکن است وزن دور کمرشان زیاد باشد.
اندازه گیری نسبت دور کمر به قد را می‌توان برای هر دو جنس و همه نژادها و همچنین بزرگسالان بسیار عضلانی استفاده کرد.
اما اندازه گیری دور کمر در افراد با شاخص توده بدنی بالای ۳۵، زنان باردار یا کودکان زیر دو سال دقیق نیست.
آخرین برآوردها در انگلیس نشان می دهند که ۲۸ درصد از بزرگسالان چاق و ۳۶ درصد دیگر نیز اضافه وزن دارند.
دکتر پل کریسپ، مدیر مرکز دستورالعمل‌ها در موسسه ملی تعالی بهداشت و مراقبت در بریتانیا گفته که پیش نویس دستورالعمل‌های به روز شده به مردم کمک می‌کند تا بفهمند چه عواملی بر سلامت آن‌ها تاثیر می‌گذارد و چگونه به آن‌ها می‌توان رسیدگی کرد.
پروفسور راشل باترهام، مشاور چاقی، دیابت و غدد درون ریز که در کمیته مرکز دستورالعمل ها در این موسسه حضور دارد نیز اظهار کرده که افزایش چربی در ناحیه شکم خطر ابتلا به چندین بیماری محدودکننده زندگی از جمله دیابت نوع دو و بیماری‌های قلبی را افزایش می‌دهد.
نسبت دور کمر به قد یک معیار ساده و با کاربرد آسان است و افرادی را که در معرض خطر سلامتی هستند، شناسایی می‌کند.
براساس دستورالعمل‌های به روز شده، پزشکان باید از نسبت دور کمر به قد در کودکان بالای پنج سال برای ارزیابی و پیش بینی خطرات سلامتی استفاده کنند.
دکتر نیودیتا اسوانی، مشاور و متخصص اطفال در دیابت و مدیریت وزن در بیمارستان کودکان شفیلد نیز اظهار کرده که حتی کودکان خردسال هم در معرض خطر اثرات چربی در ناحیه شکم هستند.
به گزارش شبکه خبری بی بی سی، براساس داده‌های اخیر سرویس خدمات درمانی بریتانیا، در جریان همه گیری بیماری کووید۱۹، شمار کودکان چاق در این کشور افزایش قابل توجهی داشته است.                           ",https://www.asriran.com/003V1i
834253,۱۴۰۱/۰۱/۲۰,بین الملل,هشدار برهم صالح نسبت به ادامه بحران سیاسی,باید به صورت قطعی با آفت خطرناک فساد مقابله کرد و برای تمام عراقی‌ها فرصت‌های مساوی را پیش آورد.,"رئیس جمهور عراق نسبت به ادامه بحران سیاسی در این کشور هشدار داد.
به گزارش ایسنا، به نقل از شبکه خبری سومریه نیوز، برهم صالح، رئیس جمهور عراق گفت: امروز نیاز است که خواسته تمام عراقی‌ها درباره یک حکومت قدرتمند که از اشتباهات قبل درس بگیرد و مشکلات ریشه‌ای در نظام را حل کند اجرا شود؛ نظامی که نیاز به اصلاحات ریشه‌ای و واقعی فوری دارد. ما امروز بعد از دو دهه تغییر در شرایط حساس و بن بست سیاسی قرار داریم و بعد از بیش از پنج ماه از برگزاری انتخابات زودهنگام هنوز دولت تشکیل نشده است. ادامه بحران سیاسی احتمالا کشور را به سمت پرتگاه های خطرناکی ببرد که همگان در آن شکست بخورند.
وی گفت: تمام گروه‌های سیاسی امروز در مقابل مسئولیت تاریخی، ملی و اخلاقی برای متحد کردن از طریق مذاکره جدی و کارآمد به منظور خروج از بحران کنونی و تشکیل دولت ملی مقتدری که از منافع این کشور محافظت کند، هستند. باید در دوره آتی از طریق سازش ملی اصلاحات در قانون اساسی را شروع کنیم.
برهم صالح گفت: باید به صورت قطعی با آفت خطرناک فساد مقابله کرد و برای تمام عراقی‌ها فرصت‌های مساوی را پیش آورد.                           ",https://www.asriran.com/003V1h
834252,۱۴۰۱/۰۱/۲۰,فرهنگی/هنری,شمشیر«اردشیر دراز‌دست» در موزۀ لُس‌آنجلس آمریکا؛ تدبیر و طلا,اردشیر چندان مرد میدان نبرد نبود و طلا را کارگرتر می‌دانست. چندان که با برق طلا سرداران و سربازان یونانی را به دربار ایران جذب می‌کرد.,"عصر ایران؛ رضا شاه‌ملکی- تصاویر رونمایی از شمشیر اردشیر اول - ششمین پادشاه هخامنشی در موزه «گتی ویلا»ی لس‌آنجلس آمریکا – حس خوشایندی به هر ایرانی می‌بخشد و بهانه‌ای است تا با او و دوران او بیشتر آشنا شویم.
  این پادشاه هخامنشی در سال 465 قبل از میلاد بر تخت نشست و 41  سال سلطنت کرد (تا 424 پیش از میلاد) و نام او به نیکی در تورات هم آمده و به « اردشیر دراز‌دست» شهرت داشت و طبعا این پرسش پدید می‌اید که چرا دراز‌دست؟
پاسخ از زبان دکتر زرین‌کوب چنین است: :«دراز‌دست، نخست معنی مجازی داشت- یعنی توانا- و بعدها به معنی حقیقی و لفظی گرفته شد». (تاریخ مردم ایران ص 173)  ارتخشتره /آرتاکسرس/ اردشیر یا به قول یونانیان ""مکر و خیر"" فرزند «خشایارشا» - [خشای + آرشا نه خشایار شاه] پس از قتل رازآلود پدر و پس از یک رشته ماجرای پیچیده بر اردوان قاتل پدر پیش‌دستی کرد و اورا از میان برداشت و بر تخت جهانشاهی هخامنشی نشست.

  در آغاز سلطنت طولانی مدت خود برابر معمول با شورش‌هایی رو‌به‌رو شد: ویشتاسپ برادر بزرگتر او که به دلیل دوری از پایتخت از ماجراهای قتل پدر و رویداد‌های بعدی بی‌خبر مانده بود دست به طغیان زد اما در دو جنگ پیاپی شکست خورد و از صحنه حذف شد. (تاریخ در مورد سرنوشت او ساکت است).
  سپس شورشی در مصر رخ داد: دیاکونوف می‌نویسد: روابط مصر و هخامنشیان در آن دوران چندان محکم نبود و مصریان به نوعی مستقل عمل می‌کردند. (تاریخ ایران باستان/میخاییل دیاکونوف/ص110)
 ایناروس- از اهالی لیبی - ناراضیان مصر را گرد آورد و لقب فرعون بر خود نهاد. این شورش که از جانب آتنی‌ها نیز با اشتیاق حمایت می‌شد برای اردشیر دردسرهایی درست کرد.
  در نهایت سردار اردشیر -مگابیز- شورش را فرونشاند و ایناروس، اسیر شد و دوباره مصر تحت فرمان ایران درآمد. (ایرانیان یکی از آبراه‌های نیل را خشکاندند و کشتی‌های یونانی یاری‌گر  مصریان را نابود کردند.)

  زرین‌کوب از قول هرودوت اشاره دارد که :« ...اردشیر بار دیگر در مصر چنان حکومت کرد که مصری‌ها او را ستودند و هرودوت که خود همین ایام به مصر سفر کرده مردم را از او راضی یافته» (تاریخ مردم ایران ص 174)
  رویداد دیگر دوره فرمانروایی اردشیر پیمان صلح ""کالیاس"" است؛ یونانی‌ها که از همراهی با مصر علیه ایران طرفی نبستند، به صلح با ایران تن دادند.
  آنان ""کالیاس"" را به شوش - پایتخت زمستانی هخامنشیان- نزد اردشیر فرستادند و قرار گذاشتند جزیرۀ قبرس را به ایران واگذارند و یونانیان حق نداشته باشند با سلاح وارد قلمرو ایران شوند و متقابلا پادشاه ایران به شهر‌های یونانی‌نشین آسیای صغیر، استقلال داخلی داد.
  با این حال کالیاس در بازگشت به یونان سرزنش شد که نشان از ناخشنودی یونانیان از این قرارداد داشت. هر چند برای ایران هم پیرزوی بزرگی نبود چون به موجب یکی از بندهای آن، ایران بخشی از حاکمیت خود بر ساحل دریای اژه را از دست داد.
  بعدها البته درگیری‌های آتن و اسپارت با هم در جنگ‌های موسوم به ""پلوپنزی"" اردشیر و دربار ایران را بابت تهدید یونان آسوده کرد.
  خود اردشیر هم با صرف فراوان سکه‌های طلا به درگیری میان آنان دامن می‌زد. در دوران فرمانروایی اردشیر بود که فاتح نبرد سالامین از یونان گریخت و به دربار ایران پناه آورد و اردشیر را تحریک می کرد علیه یونان وارد جنگ شود اما اردشیر چندان مرد میدان نبرد نبود و طلا را کارگرتر می‌دانست. چندان که با برق طلا سرداران و سربازان یونانی را به دربار ایران جذب می‌کرد.
  در اواخر سلطنت اردشیر مگابیز- یا بغابیش- همان سردار فاتح مصر بر او شورید. اوکه «ساتراپ مصر» بود چون شاه زیر قول خود زد و ایناروسِ اسیر را کُشت سر به طغیان زد و حتی در جنگی هم پیروز اما در نهایت بخشوده شد.
  اردشیر که طی 41 سال سلطنت به عدالت دوستی و جوانمردی شهره شد شده در عین حال بسیار تجمل دوست و راحت طلب بود و به همین خاطر، پیرنیا اردشیر را پادشاهی سست و ضعیف دانسته با علاقۀ زیاد به حرمسرا در عین حال یادآور می‌شود یونانیان اورا دادگستر خوانده‌اند (ایران باستان/ص107). با نگاه امروز و قدری با ظرافت بیشتر البته می توان نشانه‌های از تدبیر و درایت را در تصمیمات اردشیراول دید.
  اگر اشاره به حرمسرا شما را به یاد درباری در قرن‌ها بعد انداخته به نفوذ بسیار مادر او ""آمستریس"" هم می‌توان اشاره کرد.  او موجب تحریکاتی در قلب امپراتوری می شد و نیز زنی دیگر: همسرش ملکه ""داماسپیا"" و با اردشیر در یک روز در بابل از دنیا رفتند.
   ماریا بروسیوس در کتاب «زنان هخامنشی» بخشش مگابیز پس از شورش بر شاه را با وساطت مادرش - آمستریس – دانسته است. (ص158)
  دربارۀ دوران اردشیر اول باید اضافه کرد کار ساختمانی تخت جمشید و بنای کاخ‌های آن در روزگار او به پایان رسید و سنگ نبشته‌ای از او بر یکی از کاخ‌ها به دست آمده که در آن خود را فرزند خشایارشا و نوه داریوش معرفی می کند و «اهورا‌مزدا» را و می ستاید و نشان آرامگاه او را نیز می‌توان در میان گورهای سنگی نقش رستم جُست.
  با این حال عموم مورخان روزگار اردشیر یکم را آغاز انحطاط هخامنشیان دانسته‌اند اما ""جین رالف گارثویت"" هوش‌مندانه می‌پرسد: « اگر این سلسله تا این حد بی‌کفایت شده بود چگونه سلطنت آنها مدتی نزدیک به یک سدۀ دیگر به درازا انجامید؟» -(تاریخ سیاسی ایران ص 190).
  • نویسندۀ متن در پاسخ به این پرسش که تا چه حد می‌توان از اصالت انتساب شمشیر به اردشیر اول مطمئن بود یادآور شده است: «به گفتۀ یکی از استادان سرشناس تاریخ چون فردی مانند دکتر تورج دریایی همان جا بوده و تایید کرده می‌توان به اعتبار ایشان پذیرفت. اما برای داوری نهایی باید خطوط روی شمشیر و مفاهیم خوانده و فهم شوند و از نزدیک بررسی شود و مورد آزمایش خاص قرار گیرد . اما به اعتبار دکتر دریایی‌ و تیم کارشناسی موزه پذیرفته‌ایم.»
                            ",https://www.asriran.com/003V1g
834251,۱۴۰۱/۰۱/۲۰,محیط زیست,تظاهرات فعالان محیط زیست بار دیگر در لندن,این تظاهرات از سوی گروه قیام علیه انقراض سازمان‌دهی شده که خواهان رسیدگی فوری به وضع محیط زیست هستند.,"هزاران تن از فعالان زیست محیطی روز شنبه در ادامه اعتراض به تغییرات آب‌وهوایی و گرمایش زمین در مرکز لندن دست به تظاهرات زدند.
به گزارش ایرنا، معترضان در این حرکت اعتراضی در منطقه هایدپارک تجمع کرده و شعارنوشته‌هایی را در خصوص ضرورت پایان دادن به سوخت‌های فسیلی حمل می‌کنند. روی برخی از پلاکاردها نوشته است: وضعیت در زمین اضطراری است و مصرف نفت را متوقف کنید. کودکان و نوجوانانی هم که در این تظاهرات حضور دارند شعارنوشته‌هایی را حمل می‌کنند که نوشته است: من به‌خاطر شما و نجات سیاره‌مان اینجا هستم.
این تظاهرات از سوی گروه قیام علیه انقراض سازمان‌دهی شده که خواهان رسیدگی فوری به وضع محیط زیست هستند. آن‌ها پیشتر در اقداماتی مانند بستن خیابان منتهی به پارلمان، چسباندن خود به قطارهای شهری و امثال آن، در رفت و آمد شهری اختلال ایجاد کردند. حتی برخی از آنان خود را به نرده منزل رهبر سابق حزب کارگر قفل و زنجیر کردند.
این گروه علاوه بر اعلام رسمی وضع اضطراری، خواستار آن هستند که دولت از طریق تصویب قوانین الزام‌آور، افزایش روزافزون دی‌اکسید کربن را تا سال ۲۰۲۵میلادی به صفر برساند. آن‌ها می‌گویند شرکت‌های تجاری در لندن ۱۵ درصد از انتشار گازهای گلخانه‌ای را به لحاظ مالی تامین می‌کند.
معترضان همچنین از دولت می‌خواهند که ساختمان‌ها در سراسر این کشور را به‌گونه‌ای عایق‌بندی کند که منجر به کاهش انتشار گازهای گلخانه‌ای شود.
گروه قیام علیه انقراض در تازه‌ترین بیانیه خود اعلام کرد که قصد دارد تا یکی از بزرگترین اعتراضات خود را در لندن به منصه ظهور بگذارد. آن ها دیروز هم در پل معروف «تاور بریج» که یکی از دروازه‌های اصلی مرکز لندن بشمار می‌رود تجمع کرد و ترافیک سنگینی را در نخستین ساعات کاری روز ایجاد کردند.
پلیس لندن در جریان تظاهرات سال‌های قبل صدها فعال محیط زیست را به دلیل اخلال در نظم عمومی دستگیر کرده است اما معترضان می‌گویند که به تظاهرات خود تا زمانی که دولت به خواسته‌های آن‌ها جامه عمل بپوشاند، ادامه می‌دهند.
در تظاهرات امروز ون های پلیس و افسران سوار بر اسب در اطراف جمعیت گشت می زنند، اما حضور پلیس کمرنگ به نظر می رسد. معترضان هم‌اکنون در حال راهپیمایی در خیابان‌های مرکزی لندن هستند و ترافیک سنگینی ایجاد شده است.
بوریس جانسون نخست وزیر انگلیس پیشتر فعالان زیست محیطی را عده‌ای انسان‌های «خشک بی‌مسئولیت» نامید که «مانع زندگی عادی مردم شده‌ و به اقتصاد آسیب جدی می‌زنند.» وی بر همین اساس اختیارات پلیس را برای برخورد با معترضان افزایش داده است.                           ",https://www.asriran.com/003V1f
834250,۱۴۰۱/۰۱/۲۰,علمی,رسیدن گردشگران فضایی به ایستگاه فضایی بین‌المللی,"این چهار مسافر در روز جمعه، ۱۹ فروردین سوار بر موشک ""فالکون ۹"" شرکت ""اسپیس‌ایکس"" در ساعت ۱۹:۴۷ به وقت تهران از پایگاه فضایی کندی سفر خود را آغاز کردند و دقایقی قبل به ایستگاه فضایی بین‌المللی متصل شدند.","کپسول حامل چهار مسافر ماموریت کاملا خصوصی ""Ax-۱"" دقایقی پیش به ایستگاه فضایی بین‌المللی متصل شد.
به گزارش ایسنا، شرکت فضایی ""اسپیس ایکس"" و شرکت پروازهای فضایی خصوصی ""آکسیوم اسپیس"" با پرتاب چهار شهروند به فضا برای اقامتی هشت روزه در ایستگاه فضایی بین‌المللی تاریخ‌ساز شدند.
این چهار مسافر در روز جمعه، ۱۹ فروردین سوار بر موشک ""فالکون ۹"" شرکت ""اسپیس‌ایکس"" در ساعت ۱۹:۴۷ به وقت تهران از پایگاه فضایی کندی سفر خود را آغاز کردند و دقایقی قبل به ایستگاه فضایی بین‌المللی متصل شدند.
خدمه این ماموریت، فضانورد سابق ناسا ""مایکل لوپز-الگریا"" (Michael López-Alegría) و ""لری کانر"" (Larry Connor)، ""مارک پتی"" (Mark Pathy) و ""ایتان استیبه"" (Eytan Stibbe) هستند. آن‌ها که ساعت‌ها آموزش را برای حضور در این سفر گذرانده‌اند، قرار است چندین آزمایش در طول ماموریت خود به انجام برسانند.
اکنون این ۴ گردشگر فضایی تا ساعاتی دیگر از کپسول دراگون به داخل ایستگاه فضایی نقل مکان خواهند کرد تا ۸ روز را درون این ایستگاه در مدار زمین زندگی کنند.
در ابتدا قرار بود این سفر در روز سوم آوریل صورت گیرد، اما آزمایش ""تمرین لباس خیس"" موشک غول‌ پیکر ناسا آن را به تعویق انداخت و به روز ششم آوریل موکول کرد. از آن‌جا که سکوی پرتاب موشک ناسا و موشک اسپیس‌ایکس هر دو در مرکز فضایی کندی و در کنار یکدیگر قرار دارند، امکان انجام همزمان این دو ماموریت وجود نداشت.
در حال حاضر هفت فضانورد حرفه‌ای در ایستگاه فضایی بین‌المللی حضور دارند که شامل سه فضانورد آمریکایی از جمله ""راجا چاری""(Raja Chari)، ""کایلا بارون""(Kayla Barron) و ""توماس مارشبرن"" (Tom Marshburn)، ""ماتیاس ماورر""(Matthias Maurer) آلمانی و سه فضانورد روسی با نام‌های ""سرگئی کورساکوف""(Sergey Korsakov)، ""اولگ آرتمیف""(Oleg Artemyev) و ""دنیس ماتویف""(Denis Matveev) می‌شود.                           ",https://www.asriran.com/003V1e
834249,۱۴۰۱/۰۱/۲۰,سلامت,موسسه رازی: هیچ مشکلی در تامین واکسن سرخک نداریم,سرخک، سرخجه و فلج اطفال جزو واکسن‌های ویروسی و دیفتری و کزاز هم جزء واکسن‌های باکتریایی هستند که موسسه رازی تولید و در اختیار دولت قرار می‌دهد.,"معاون تحقیقات و فناوری موسسه تحقیقات واکسن و سرم سازی رازی گفت: واکسن سرخک جزو واکسن‌های اجباری است که دولت ۸۰ درصد از نیاز کشور به آن را از موسسه رازی و حدود ۲۰ درصد باقی را نیز از طریق واردات تامین می‌کند.
به گزارش ایسنا، محمد حسین فلاح مهرآبادی ظهر روز شنبه ۲۰ فروردین در نشست مطبوعاتی با محوریت بیماری سرخک، اظهار کرد: موسسه رازی در بحث تولید واکسن‌های انسانی در دو حوزه تولید واکسن‌های ویروسی و باکتریایی فعالیت دارد.
وی ادامه داد: سرخک، سرخجه و فلج اطفال جزو واکسن‌های ویروسی و دیفتری و کزاز هم جزء واکسن‌های باکتریایی هستند که موسسه رازی تولید و در اختیار دولت قرار می‌دهد.
وی با بیان اینکه موسسه رازی واکسن سرخک را هم در قالب واکسن سه گانه(سرخک، سرخجه و اوریون) و هم در قالب واکسن دوگانه (سرخک و سرخجه) تولید و به دولت تحویل می‌دهد.
این مسئول افزود: واکسن سرخک جزو واکسن‌های اجباری است که دولت ۸۰ درصد از نیاز کشور به آن را از موسسه رازی و حدود ۲۰ درصد باقی را نیز از طریق واردات تامین می‌کند.
فلاح مهرآبادی با بیان اینکه موسسه رازی توان این را دارد که همه نیاز کشور به این واکسن را تامین کند، گفت:از آنجایی که واکسن سرخک تولیدی موسسه رازی پنج دزی است ولی وارداتی‌ها دو دزی است و در برخی موارد استفاده از نوع دو دزی لزوم پیدا میکند، بخشی از نیاز کشور از طریق واردات تامین می‌شود.
وی در پاسخ به اینکه سالانه چند دز واکسن سرخک در کشور مورد نیاز است، گفت: سالانه حدود ۵ میلیون دز واکسن سه گانه سرخک، سرخجه و اوریون در کشور نیاز است که ۴.۵ میلیون دز آن را موسه رازی تامین و ۵۰۰ هزار دز هم وارد می‌شود.
وی اضافه کرد: در حال حاضر ۱.۵ میلیون دز از واکسن سه گانه توسط موسسه آماده تحویل است و ظرف یکی دو هفته آینده تحویل وزارت بهداشت می‌شود.
وی ابراز کرد: از ۵۰۰ هزار دز از واکسن دو گانه سرخک و سرخجه کشور هم ۷۰ هزار دز آماده تحویل است.
معاون تحقیقات و فناوری موسسه تحقیقات واکسن و سرم سازی رازی اضافه کرد: متاسفانه طی دو سال گذشته به دلیل شیوع کرونا در کشور عده‌ای در خصوص تزریق واکسن سرخک به کودکان زیر ۵ سال خود سهل انگاری کرده‌اند که انتظار می رود در شرایط فعلی که بیماری در وضعیت ثابتی قرار گرفته، حتما نسبت به واکسیناسیون کودکان خود اقدام کنند.
وی تاکید کرد: با توجه به اینکه در ماه‌های اخیر شاهد ورود مهاجرین از مرزهای شرقی و غربی کشور هستیم که اغلب آنها ممکن است علائم ظاهری ابتلا به سرخک را نداشته باشند و در کشورشان هم در مقابل این ویروس واکسینه نشده‌اند، تزریق به موقع واکسن به جامعه هدف ضروری به نظر می رسد.
این مسئول گفت: خوشبختانه موسسه رازی هیچ مشکلی در تامین واکسن سرخک ندارد و والدین با مراجعه به خانه های بهداشت میتوانند بدون هیچ مشکلی کودکشان را در مقابل این ویروس واکسینه کنند.                           ",https://www.asriran.com/003V1d
834246,۱۴۰۱/۰۱/۲۰,ورزشی,سرمربی سپاهان: باشگاه‌های ایرانی باید دیدگاه‌های فوتبال قطر را سرلوحه قرار دهند,این سرمایه‌گذاری بسیار خوب و قابل احترام است. باشگاه‌های ایرانی باید این دیدگاه‌ها را سرلوحه کارشان قرار دهند.,"سرمربی سپاهان می‌گوید سرمایه‌گذاری قطری‌ها قابل احترام است و ایرانی‌ها باید از دیدگاه‌های قطری‌ها استفاده کنند.
به گزارش ایسنا، محرم نویدکیا عصر شنبه در نشست خبری پیش از بازی تیمش مقابل الدحیل قطر اظهار کرد: از فدراسیون فوتبال عربستان برای میزبانی‌شان و تلاشی که داشتند، تشکر می‌کنم. تیم الدحیل یکی از بهترین تیم‌های قطر است و مربی‌اش یکی از بهترین فوتبالیست‌های دنیا بوده و در مربی‌گری هم تجربه خوبی دارد. درست است بازی قبل را از دست دادند اما یکی از بهترین‌ تیم‌های این دوره و این گروه هستند. تقابل با این تیم برای ما سخت است و باید بسیار باهوش باشیم و برنامه‌ریزی دقیقی داشته باشیم. ابتدا باید بتوانیم بازی زیبایی را انجام دهیم و بعد از آن نتایج خوبی کسب کنیم. خداراشکر همه بازیکنان خوب و سالم هستند و همه را در اختیار داریم.
او درباره تقابل‌های سپاهان با تیم‌های قطری گفت: شاید آمار برای خبرنگاران جذاب باشد اما از نظر فوتبالی چندان جذاب نیست. تیم‌های قطری با هزینه‌هایی که کردند سعی می‌کنند کیفیت و سطح خودشان را بالاتر ببرند. تیم ملی قطر در آسیا قهرمان می‌شود و می‌خواهند جام جهانی برگزار کنند. این سرمایه‌گذاری بسیار خوب و قابل احترام است. باشگاه‌های ایرانی باید این دیدگاه‌ها را سرلوحه کارشان قرار دهند.
دیدار دو تیم سپاهان و الدحیل از مرحله گروهی لیگ قهرمانان آسیا فردا(یک‌شنبه) ساعت ۲۱:۴۵ دقیقه برگزار می‌شود.                           ",https://www.asriran.com/003V1a
834242,۱۴۰۱/۰۱/۲۰,اجتماعی ,چرخاندن اراذل و اوباش در بوئین زهرا قزوین (فیلم),اراذل و اوباش و عاملان ناامنی اخیر به منظور عبرت آموزی برای سایر مخلان نظم و امنیت در سطح شهر بوئین زهرا چرخانده شدند.,"کد ویدیو  دانلود    فیلم اصلی          
صداوسیما: دو نفر از اراذل و اوباش و مسببان ناامنی‌ های شهر توسط پلیس در بوئین‌ زهرا چرخانده شدند تا درس عبرتی برای سایرین شود.
آخرین جرم آن‌ها حمله با تبر در روز سیزده به در، به ماشین یک خانواده، ناامنی خیابان، ایجاد رعب و وحشت و تاثیرات منفی روانی برای همشهریان و تعرض در بیمارستان امیرالمومنین است که چندی پیش توسط پلیس و دستگاه‌های امنیتی بازداشت شده بودند.
یک محتوا بخوانید، یک میلیون تومان جایزه ببرید                           ",https://www.asriran.com/003V1W
834245,۱۴۰۱/۰۱/۲۰,اقتصادی,رکود بازار خودروهای خارجی عمیق‌تر شد,فعالان بازار اعلام می‌کنند که بازار در خواب عمیق زمستانی خود باقی مانده و حتی تلفن‌های نمایشگاه‌ها زنگ نمی‌خورد.,"بررسی‌ها از بازار خودروی پایتخت در روز جاری (شنبه، بیستم فروردین‌ماه ۱۴۰۱) حاکی از رکودی عمیق و سکوتی عجیب است و تقریبا هیچ خرید و فروشی انجام نمی‌شود.
به گزارش ایرنا، بازار اتومبیل‌های خارجی در حدود چهار سال گذشته شب عید خوبی نداشته، اما به‌طور معمول بعد از تعطیلات نوروزی بازار بار دیگر فعالیت خود را آغاز می‌کرد و اندکی رونق شاهد بود.
اما امسال برخلاف سال‌های گذشته، فعالان بازار اعلام می‌کنند که بازار در خواب عمیق زمستانی خود باقی مانده و حتی تلفن‌های نمایشگاه‌ها زنگ نمی‌خورد.
«کوروش طواحن» نمایشگاه‌دار در شمال تهران در این زمینه به ایرنا، گفت: اسفندماه ۱۴۰۰ برخلاف سه سال پیش از آن، تحرکی در بازار شاهد بودیم و مشتریان خودروهای خارجی برای خرید مراجه می‌کردند.
وی بیان‌داشت: اکنون که حدود یک هفته از پایان تعطیلات نوروزی گذشته، شاهد سکوتی عجیب و غریب و رکودی سنگین در بازار هستیم، به‌طوری که نه تلفنی زنگ می‌خورد و نه خودرویی برای فروش عرضه می‌شود.
این نمایشگاه‌دار خاطرنشان‌کرد: مشخص نبودن وضعیت سیاسی بین‌المللی و به نتیجه رسیدن یا نرسیدن برجام، عامل اصلی این رکود عمیق است و مردم از خرید و فروش دست نگه‌داشته‌اند.
وی همچنین درخصوص تاثیر شایعه تداوم ممنوعیت واردات خودروهای سواری بر بازار، خاطرنشان‌کرد: مردم دیگر اهمیتی به این حرف‌ها و شایعات نمی‌دهند و به قول معروف گوش‌شان از این حرف‌ها پُر است، بنابراین تا خودرو وارد نشود و مردم آن را لمس نکنند، هیچ چیز را باور نخواهند کرد.
این کارشناس خودروهای خارجی همچنین درخصوص قیمت‌ها، گفت: قیمت‌ها در بازار هیچ تفاوتی با بهمن و اسفندماه پارسال نداشته و به‌طور مثال هر دستگاه خودروی سانتافه مدل ۲۰۱۷ کارکرده به حدود یک میلیارد و ۸۵۰ میلیون تومان و هر دستگاه فولکس واگن تیگوان مدل ۲۰۱۸ صفر کیلومتر حدود سه میلیارد و ۱۵۰ میلیون تومان قیمت دارد، اما خبری از خریدار نیست.                           ",https://www.asriran.com/003V1Z
834244,۱۴۰۱/۰۱/۲۰,سلامت,ورود محموله واکسن آسترازنکا اهدایی بلغارستان به ایران,نخستین محموله واکسن‌ های اهدایی بلغارستان تحویل نمایندگان وزارت بهداشت شد.,"نخستین محموله واکسن‌ های اهدایی بلغارستان شامل دو میلیون و ۸۳۰ هزار دُز واکسن آسترازنکا، روز گذشته تحویل نمایندگان وزارت بهداشت شد.

به گزارش ایسنا و بنابر اعلام وزارت بهداشت، نخستین محموله واکسن‌ های اهدایی بلغارستان شامل دو میلیون و هشتصد و سی هزار دُز واکسن آسترازنکا با حضور سفیر بلغارستان و نماینده اداره کل بین الملل وزارت بهداشت، روز جمعه ۱۹ فروردین ماه وارد فرودگاه امام خمینی (ره) شده و تحویل نمایندگان وزارت بهداشت شد.
                           ",https://www.asriran.com/003V1Y
834243,۱۴۰۱/۰۱/۲۰,فرهنگی/هنری,"کنسرت همایون شجریان با ""سیاوش"" در دبی",همایون شجریان، پیش از این و همزمان با آغاز قرن جدید در کشورهای بلژیک، فرانسه و هلند به اجرای برنامه پرداخته بود.,"کنسرت گروه موسیقی «سیاوش» به سرپرستی و خوانندگی همایون شجریان، ۱۲ اردیبهشت (دوم می ۲۰۲۲) در دبی برگزار می‌شود.
به گزارش ایرنا، همایون شجریان، پیش از این و همزمان با آغاز قرن جدید در کشورهای بلژیک، فرانسه و هلند به اجرای برنامه پرداخته بود.
مهیار طریحی (نوازنده سنتور)، حسین رضایی‌نیا (نوازنده دف)، آیین مشکاتیان (نوازنده تنبک)، مهرزاد اعظمی‌کیا (نوازنده کمانچه) و آزاد میرزاپور (نوازنده تار و عود) از جمله هنرمندانی هستند که در این مجموعه کنسرت‌ها، شجریان را همراهی می‌کردند.
گروه سیاوش به سرپرستی همایون شجریان از جمله مجموعه‌های شناخته شده موسیقی ایرانی طی سال‌های گذشته است که در سال‌های آغازین دهه ۹۰ اجراها و برنامه‌های زنده زیادی را پیش روی مخاطبان قرار دادند که از آن جمله می‌توان به مجموعه کنسرت‌های آیینه‌ها به آهنگسازی کیخسرو و سهراب پورناظری اشاره کرد.
 
همایون شجریان شهریور سال ۱۳۹۱ بود که پس از تشکیل این مجموعه موسیقایی گفته بود: «همیشه دوست داشتم گروهی مثل گروه آوا که پدرم آن را تاسیس کرده بودند، پی‌ریزی کنم و این گروه جایی باشد تا آثار هر آهنگسازی در آن اجرا شده و نوازندگان مختلف در آن هنرنمایی کنند. من هم نام این گروه را سیاوش گذاشتم و فعالیتم را با این گروه آغاز می‌کنم.»                           ",https://www.asriran.com/003V1X
834240,۱۴۰۱/۰۱/۲۰,عمومی,نحوه عملکرد دستگاه پیوند زن دو نوع گیاه با هم (فیلم),ویدئویی از یک دستگاه متفاوت برای انجام عمل پیوند زدن گیاهان منتشر شده است.,"کد ویدیو  دانلود    فیلم اصلی          
پیوند، فنی است که توسط آن بخشی از یک گیاه بر روی بخشی از گیاه دیگر متصل می‌شود که در ابتدا یک بافت از گیاهی جدا شده و بر روی گیاه دیگری رشد داده می‌شود.
در ادامه، دستگاهی را مشاهده می‌کنید که عمل پیوند زدن گیاهان را سرعت بخشیده است.                           ",https://www.asriran.com/003V1U
834241,۱۴۰۱/۰۱/۲۰,اجتماعی ,جریمه برای فروشندگان بلیت سینما و سفرهای هوایی که از سامانه «ایران من» استعلام نکنند,فروشندگان بلیت سینما، کنسرت و سفرهای (هوایی، ریلی و دریایی) که از سامانه ایران من استعلام نگیرند یا بر خلاف نتیجه استعلام عمل کنند، جریمه مالی می‌شوند.,"سخنگوی ستاد ملی مقابله با کرونا گفت: فروشندگان بلیت سینما، کنسرت و سفرهای (هوایی، ریلی و دریایی) که از سامانه ایران من استعلام نگیرند یا بر خلاف نتیجه استعلام عمل کنند، جریمه مالی می‌شوند.
به گزارش خبرنگار ایرنا، عباس شیراوژن روز شنبه در حساب کاربری خود در توییتر اظهار داشت: در نظر گرفتن جریمه مالی برای فروشندگان بلیت سینما، کنسرت و سفرهای (هوایی، ریلی و دریایی) که از سامانه ایران من استعلام نگیرند یا برخلاف نتیجه استعلام عمل کنند از جمله نکاتی بود که در جلسه امروز ستاد ملی مقابله با کرونا مطرح شد.
وی اظهار داشت: همچنین در این جلسه مطرح شده که هرچند آموزش حضوری مدارس و دانشگاه‌ها، سختی‌هایی دارد ولی باید با جدیت پیگیری شود. تعداد کشورهایی که مدارس آنها همچنان مجازی برگزار می‌شود، انگشت شمار است.
شیراوژن ضمن تقدیر از همه دستگاه‌هایی که با تلاش شبانه‌روزی شرایطی را فراهم کردند که ۵۰ درصد سفرهای مردم بیشتر شود ولی ۲۰ درصد از تعداد جانباختگان کاسته شود گفت: نوبت سوم واکسیناسیون علیه کرونا نیز باید به صورت فعالانه و جدی‌تر از گذشته دنبال شود.
به گزارش ایرنا، براساس اعلام مرکز روابط عمومی وزارت بهداشت، درمان و آموزش پزشکی، در ۲۴ ساعت گذشته، ۴۹ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۵۷۷ نفر رسید.
همچنین بر اساس معیارهای قطعی تشخیصی، یک هزار و ۷۵۷ بیمار جدید مبتلا به کووید۱۹ در کشور شناسایی شد و مجموع بیماران کووید۱۹ در کشور به ۷ میلیون و ۱۸۸ هزار و ۷۴۹ نفر رسید.
تا کنون ۶۴ میلیون و ۵۸ هزار و ۴۵۲ نفر دُز اول، ۵۷ میلیون و ۱۲۰ هزار و ۴۸۵ نفر دُز دوم و ۲۶ میلیون و ۴۹۴ هزار و ۱۵۵ نفر، دُز سوم واکسن کرونا را تزریق کرده اند و مجموع واکسن های تزریق شده در کشور به ۱۴۷ میلیون و ۶۷۳ هزار و ۹۲ دُز رسید.                           ",https://www.asriran.com/003V1V
834239,۱۴۰۱/۰۱/۲۰,فرهنگی/هنری,زنان پیشتاز نامزدی نهایی جایزه بوکر بین‌المللی شدند,برنده نهایی جایزه بوکر بین‌المللی سال ۲۰۲۲ در تاریخ ۲۶ می (۵ خرداد) طی مراسمی در شهر لندن معرفی می‌شود.,"کتاب جدید «اولگا توکارچوک» نویسنده برنده نوبل در کنار پنج اثر دیگر برای کسب جایزه بوکر بین‌المللی (ویژه بهترین اثر داستانی ترجمه‌شده به زبان انگلیسی) رقابت خواهند کرد.

به گزارش ایسنا به نقل از نیویورک تایمز، «کتاب‌های جیکوب» نوشته «اولگا توکارچوک» نویسنده لهستانی برنده نوبل ادبیات سال ۲۰۱۸ با ترجمه‌ای از «جنیفر کرافت»، «بهشت» از «میکو کاواکامی» نویسنده ژاپنی و ترجمه «ساموئل بت»، «النا می‌داند» نوشته «کلودیا پینیرو» نویسنده جنایی‌نویس اهل کشور آرژانتین با ترجمه «فرانسس ریدل»، «نام جدید» نوشته «جان فاس» نویسنده نروژی با ترجمه «دیموین سریلز»، «خرگوش نفرین‌شده» نوشته «بورا چانگ» و ترجمه «آنتون هور» از زبان کره‌ای به انگلیسی و «مقبره شن» نوشته «گیتانجالی شری» نویسنده هندی با ترجمه «دیزی راکول» شش اثری هستند که برای کسب جایزه بوکر بین‌المللی، مهم‌ترین جایزه ادبی جهان در عرصه آثار داستانی ترجمه‌شده به زبان انگلیسی رقابت می‌کنند.
در میان شش نامز نهایی جایزه بوکر بین‌المللی امسال پنج اثر متعلق به نویسندگان زن است.
جایزه بوکر بین‌المللی که به ادبیات داستانی ترجمه‌شده به زبان انگلیسی اختصاص دارد در سال ۲۰۰۵ به منظور تکمیل جایزه اصلی «بوکر» آغاز به کار کرد. سال گذشته «در شب خون همه سیاه است» نوشته «دیوید دیوپ» نویسنده فرانسوی با ترجمه «آنا موسکوواکیس» برنده جایزه بوکر بین‌المللی شد.
برنده نهایی جایزه بوکر بین‌المللی سال ۲۰۲۲ در تاریخ ۲۶ می (۵ خرداد) طی مراسمی در شهر لندن معرفی می‌شود.
                           ",https://www.asriran.com/003V1T
834238,۱۴۰۱/۰۱/۲۰,ورزشی,توقف دیدار لیگ جزیره برای افطار بازیکن مسلمان (فیلم),دیدار تیم‌های برنلی و اورتون به دلیل افطار یکی از بازیکنان مسلمان برای لحظاتی متوقف شد.,"کد ویدیو  دانلود    فیلم اصلی          
دیدار دو تیم برنلی و اورتون در شرایطی با شکست ۳ بر ۲ شاگردان فرانک لمپارد همراه بود که در جریان این بازی نیز اتفاق متفاوتی رخ داد.
در اواسط این مسابقه زمان افطار فرا رسید و به همین خاطر بازی چند دقیقه متوقف شد تا عبدولای دوکوره هافبک مالیایی اورتون افطارش را باز کند. این اتفاق، صحنه‌ای به یاد ماندنی را در ورزشگاه گودیسون‌پارک خلق کرد.
                            ",https://www.asriran.com/003V1S
834237,۱۴۰۱/۰۱/۲۰,سیاست خارجی,وزیر خارجه امارات: به هیچ طرفی اجازه اقدامات خرابکارانه علیه همسایگان‌ نخواهیم داد,شیخ عبدالله بن زاید آل نهیان در گفت‌وگوی تلفنی با حسین امیرعبداللهیان، وزیر خارجه کشورمان خواهان بررسی فرصت های همکاری مشترک شد.,"شیخ عبدالله بن زاید آل نهیان وزیر امور خارجه امارات ابراز امیدواری کرد روابط ریشه دار دو کشور ایران و امارات در سال جدید بیش از پیش گسترش یابد.
به گزارش ایسنا، شیخ عبدالله بن زاید آل نهیان در گفت‌وگوی تلفنی با حسین امیرعبداللهیان، وزیر خارجه کشورمان ضمن تبریک متقابل ماه پر خیر و برکت رمضان، با اشاره به منافع مشترک دو کشور در توسعه روابط فی مابین در عرصه های مختلف، خواهان بررسی فرصت های همکاری مشترک شد.
وزیر امور خارجه امارات در مورد شرائط جدید منطقه نیز گفت که طی هفته های اخیر شاهد بهبود شرائط در منطقه هستیم و دیدار رئیس جمهور بشار اسد از امارات و برقراری آتش بس موقت در یمن فرصتی برای همه طرفها فراهم کرده است تا از آن برای توسعه و پیشرفت و پرهیز از افزایش تنش بهره برداری نمایند.وزیر امور خارجه امارات در این گفتگو تاکید کرد، امارات متحده عربی به هیچ طرفی اجازه اقدامات خرابکارانه یا تحریک آمیز از خاک خود بر علیه کشورهای همسایه امارات را نخواهد داد.                           ",https://www.asriran.com/003V1R
834236,۱۴۰۱/۰۱/۲۰,بین الملل,هشدار دبیرکل ناتو در باره تشدید جنگ اوکراین,ینس استولتنبرگ دبیرکل ناتو برخلاف سخنگوی کرملین که برای پایان جنگ اوکراین در آینده قابل پیش بینی، ابراز امیدواری کرده، هشدار داده که این جنگ وارد مرحله خطرناک تری می شود که شاید چندین سال ادامه یابد.,"ینس استولتنبرگ دبیرکل ناتو برخلاف سخنگوی کرملین که برای پایان جنگ اوکراین در آینده قابل پیش بینی، ابراز امیدواری کرده، هشدار داده که این جنگ وارد مرحله خطرناک تری می شود که شاید چندین سال ادامه یابد.
به گزارش روز شنبه ایرنا از تارنمای بیزینس اینسایدر؛ دبیرکل سازمان پیمان آتلانتیک شمالی ""ناتو"" در گفت وگو با شبکه ان پی آر آمریکا هشدار داده که جنگ اوکراین شاید سال ها به طول انجامد و وحشیانه تر و بی رحمانه تر شود.
وی افزوده است که ولادیمیر پوتین رئیس جمهوری روسیه هدف کلی خود را که تصرف کامل اوکراین است، تغییر نداده و بنابراین احتمال اینکه شاهد درگیری های بسیار سنگین تر وشدیدتر در روزهای آینده باشیم، وجود دارد.
این مقام ارشد ناتو؛ موافقت پوتین را برای مشارکت با حسن نیت در مذاکرات برای یافتن راه حل سیاسی برای این بحران بعید دانست و افزود: بنابراین باید آماده جنگ درازمدتی باشیم که به سختی می توان آن پیش بینی کرد. جنگ ها همیشه غیرقابل پیش بینی هستند و این جنگ هم شاید ماه ها و حتی سال ها به درازا بکشد.
از سوی دیگر خبرگزاری تاس روسیه به نقل از دیمیتری پسکوف سخنگوی پوتین گزارش داده که عملیات ویژه نظامی روسیه در اوکراین ممکن است به زودی به پایان رسید، زیرا این کشور در مسیر دستیابی به اهداف خود در اوکراین پیشروی می کند.
وی افزوده که این عملیات ادامه دارد و به اهداف دست می یابد. ما هم از جنبه نظامی به صورت پیشروی عملیات و هم از جنبه دیگر در مذاکرات هیئت روس با همتایان اوکراینی، دستاوردهای چشمگیری داشته ایم.
پسکوف به شبکه اسکای نیوز نیز گفته بود که ارتش روسیه بیشترین تلاش خود را برای پایان دادن به این عملیات بکار بسته و ما امیدواریم که در روزهای پیش رو و آینده قابل پیش بینی، این عملیات چه با دستیابی به اهداف یا از طریق مذاکره میان هیئت های روسیه و اوکراین، به پایان برسد.
وی در باره اینکه آیا واقعا امکان پایان این جنگ در چند روز آینده وجود خواهد داشت، گفت: ما در باره آینده قابل پیش بینی سخن می گوئیم و در عین حال به تلفات چشمگیر نیروهای روسیه در این عملیات هم اذعان کرد.
ناتو برآورد می کند که از هنگام آغاز درگیری در ۶ هفته پیش (۲۴ فوریه/ ۵ اسفند ماه) تاکنون میان هفت هزار تا ۱۵ هزار نظامی روس جان خود را از دست داده که شامل شماری از فرماندهان ارشد ارتش روسیه می شود.
بر اساس تازه ترین آمار سازمان ملل متحد؛ تاکنون در این جنگ دستکم یک هزار و ۶۱۱ غیرنظامی جان خود را از دست داده و بیش از چهار میلیون و ۳۰۰ هزار تن از اوکراین گریخته اند.
کشورهای غربی و اوکراین با متهم کردن مسکو به ارتکاب جنایت های جنگی، عضویت روسیه را در شورای حقوق بشر سازمان ملل متحد تعلیق کردند. این کشور بارها اعلام کرده که مناطق غیرنظامی را هدف حملات نظامی قرار نداده است.
استولتنبرگ سه شنبه گذشته هشدار داده بود که روسیه اقدام به تهاجم متمرکز به منطقه دونباس در شرق اوکراین خواهد کرد که استان های لوهانسک و دونتسک آن از سال ۲۰۱۴ برای جدایی از این کشور مبارزه می کنند.
وی پیش بینی کرده که روسیه در هفته های آتی برای تصرف سراسر دونباس و ایجاد پل زمینی به شبه جزیره کریمه، در شرق و جنوب اوکراین عملیات انجام دهد.                           ",https://www.asriran.com/003V1Q
834235,۱۴۰۱/۰۱/۲۰,بین الملل,اعلام تصمیم ایتالیا برای بازگشایی سفارتش در کی یف,"ایتالیا قصد دارد سفارتخانه اش را در شهر کی یف پایتخت اوکراین بلافاصله بعد از مناسبت "" عید پاک"" (28 فروردین) بازگشایی کند.","ایتالیا بر اساس اعلام وزیر امور خارجه این کشور قصد دارد طی چند روز آینده سفارتخانه اش را در پایتخت اوکراین بازگشایی کند.
به گزارش ایسنا، به نقل از خبرگزاری رویترز، لوئیجی دی مایو، وزیر امور خارجه ایتالیا امروز (شنبه) اظهار کرد، کشورش قصد دارد سفارتخانه اش را در شهر کی یف پایتخت اوکراین بلافاصله بعد از مناسبت "" عید پاک"" (28 فروردین) بازگشایی کند.
دی مایو بعد از نشستی در محل وزارت امور خارجه کشورش که با هدف بحث درباره جنگ اوکراین برگزار شد عنوان کرد:‌ما آخرین کسانی بودیم که کی یف را ترک کردیم و جزو اولین کسانی هستیم که به آنجا برمی گردیم.
او خاطر نشان کرد: همزمان ما باید فشار های دیپلماتیک را با هدف آوردن ولادیمیر پوتین رئیس جمهور روسیه به پای میز مذاکره و دستیابی به یک آتش بس تشدید کنیم.                           ",https://www.asriran.com/003V1P
834234,۱۴۰۱/۰۱/۲۰,ورزشی,"""نیمار"" صدای مالکان قطری را هم درآورد",بیش از ۵۰۰ میلیون یورو برای نیمار هزینه شده است ضمن اینکه این تنها پرداختی نیست که دوحه به نیمار داده است.,"سبک زندگی و عملکرد ضعیف مهاجم برزیلی پاری سن ژرمن، علاوه بر اینکه باعث نارضایتی منتقدان و تماشاچیان شده، ‌ صدای مالکان قطری این باشگاه را هم درآورده است.
به گزارش روز شنبه خبرنگار ورزشی ایرنا، دوحه از سبک زندگی و عملکرد ضعیف نیمار خسته شده و به دنبال راهکاری برای رفع این معضل می گردد. ضمن اینکه احساس می کند نیمار، ماندن در پاریس را به پاری سن ژرمن ترجیح می دهد.
درباره این موضوع، تارنمای اسپانیایی «مارکا» نوشت: ‌نیمار جونیور مهاجم برزیلی پاری سن ژرمن، ۲۲۲ میلیون یورو از زمان جدایی از بارسلونا و پیوستن به پاری سن ژرمن دریافت کرده و خواستار افزایش دستمزد است در حالی که نتوانسته انتظارات را برآورده کند. موضوعی که عصبانیت مالکان قطری پاری سن ژرمن را برانگیخته است.
به نوشته تارنمای مارکا، ‌ در مجموع و در پنج فصل، بیش از ۵۰۰ میلیون یورو برای نیمار هزینه شده است ضمن اینکه این تنها پرداختی نیست که دوحه به نیمار داده است بلکه برای ترک بارسا، به او قول قراردادهای دیگر، تبلیغات و دستمزد خوب داده بودند.
این تارنمای اسپانیایی خاطرنشان کرد: پس از تساوی پاری سن ژرمن با رئال مادرید، به نظر می رسد که فقط امباپه از محبت هواداران و توجه سران پاریسی برخوردار است و مصمم به آخرین تلاش برای حفظ او هستند. در عین حال، هیچ سناریویی با نیمار منتفی نیست اما باید یک فصل دیگر به پرداخت ادامه دهد.
خستگی و وازدگی مالکان قطری پاری سن ژرمن و شعارها و انتقادهای هواداران پاری سن ژرمن در دیدار های اخیر تیم علیه نیمار در حالی است که خبرها حکایت از ماندن نیمار در این باشگاه می دهند.                           ",https://www.asriran.com/003V1O
834231,۱۴۰۱/۰۱/۲۰,بین الملل,پاکستان بنیان‌گذار «لشکر طیبه» را به ۳۱ سال حبس محکوم کرد,مجازات‌های حافظ سعید با این پرونده و مجازات‌هایی که از قبل به او داده شده، به‌صورت همزمان اجرا می‌شود.,"دادگاهی در پاکستان رهبر گروه شبه‌نظامی «لشکر طیبه» را که توسط آمریکا و هند به عنوان مسئول حمله‌ای مرگبار در سال ۲۰۰۸ در هند معرفی می‌شود، به اتهام تامین مالی تروریسم به ۳۱ سال زندان محکوم کرد.

به گزارش ایسنا، به نقل از خبرگزاری رویترز، حافظ محمد سعید، بنیان‌گذار گروه لشکر طیبه در چندین مورد در دو پرونده مجرم شناخته شد، اما با توجه به اینکه در حال حاضر نیز در حبس به سر می‌برد و اینکه محکومیت‌هایش به صورت همزمان اجرا می‌شود، مشخص نبود که در حکم جدید با چند سال زندان مواجه است.
در دستور این دادگاه در پاکستان آمده است: مجازات‌های حافظ سعید با این پرونده و مجازات‌هایی که از قبل به او داده شده، به‌صورت همزمان اجرا می‌شود.
سعید که در سال ۲۰۲۰ نیز به جرائم مشابه، گناهکار شناخته شده بود، هم‌اکنون در زندان به ‌سر می‌برد.
او - که در یک دهه گذشته بارها به حبس رفته و آزاد شده است - هرگونه فعالیت در زمینه نظامی‌گری را رد می‌کند، از جمله حملات نوامبر ۲۰۰۸ در بمبئی که در آن مهاجمانی از پاکستان، ۱۶۰ تن را به قتل رساندند.
دولت آمریکا برای اطلاعاتی که به محکوم کردن حافظ سعید کمک کند، ۱۰ میلیون دلار جایزه گذاشت.
این حکم اخیر، در حالی اعلام می‌شود که پاکستان به‌ دنبال در امان ماندن از لیست سیاه گروه ویژه اقدام مالی یا «اف‌اِی‌تی‌اِف» است. اسلام‌آباد از سال ۲۰۱۸ در «لیست خاکستری» این سازمان قرار دارد.
هند مکررا از پاکستان خواسته است تا سعید را به اتهام نقش داشتن در حملات ۲۰۰۸ در بمبئی، به هند تحویل دهد، اما اسلام‌آباد با این در خواست مخالفت کرده است.
                           ",https://www.asriran.com/003V1L
834232,۱۴۰۱/۰۱/۲۰,اجتماعی ,بررسی ۳ دهه عملکرد نظام سلامت ایران/ افزایش ۱۱۰ درصدی مرگ‌های مرتبط با آلودگی هوا در تهران,سیاست های جمعیتی نباید شامل محدودیت در دسترسی به اقدامات پیشگیری از بارداری که ممکن است زندگی زنان مبتلا به بیماری های مزمن را به خطر بیندازد، باشد.,"نتایج مطالعات ۳۵۰ محقق علوم پزشکی کشور با همکاری محققان بین‌المللی نشان می‌دهد نظام سلامت ایران با وجود دستاوردهای ارزشمند طی سه دهه گذشته در کنترل بیماری‌های واگیر، با چالش‌های جدی در زمینه بیماری‌های غیرواگیر و افزایش مرگ‌های زودرس به ویژه در ارتباط با آلودگی هوا مواجه است.
 
به گزارش ایرنا از پژوهشکده بیماری های گوارش و کبد دانشگاه علوم پزشکی تهران، نتایج مطالعات ۳۵۰ محقق علوم پزشکی کشور با همکاری محققان بین المللی نشان می دهد نظام سلامت ایران با وجود دستاوردهای ارزشمند طی سه دهه گذشته به ویژه کنترل چشمگیر بار بیماری های واگیر، با چالشها و تهدیدات بهداشتی جدی در زمینه بیماری های غیرواگیر و افزایش مرگ های زودرس عمدتا ناشی از بیماری های قلبی عروقی، سکته های قلبی و مغزی، افزایش مرگ های مرتبط با آلودگی هوا و روند فزاینده عوامل خطر متابولیک مواجه بوده است.
 
این مطالعه که نتایج آن ۱۷ فروردین  ۱۴۰۱ (۶ آوریل ۲۰۲۲) طی مقاله ای تحت عنوان  Health system performance in Iran: a systematic analysis for the Global Burden of Disease Study ۲۰۱۹ در مجله «لنست» منتشر شده است، ضمن بررسی مهمترین تحولات موثر بر نظام سلامت ایران طی سال های ۱۳۹۸ – ۱۳۶۹ (۱۹۹۰ تا ۲۰۱۹) و دستاوردهای چشمگیر حاصله طی این سه دهه، همچنین با هدف هدایت نظام مراقبت های بهداشتی کشور به سمت سیاستگذاری های مبتنی بر شواهد، اولویت بندی سیاست ها بر اساس چالش های مهم فعلی و نوظهور و نیز کاهش نابرابری‌ ها در توزیع شاخص های سلامت، بار بیماری های واگیر و غیرواگیر در ایران را برآورده کرده است.
 
افزایش ۱۱۰ درصدی مرگ‌های ناشی از بیماری های مرتبط با آلودگی هوا در استان تهران
 
تغییرات زیست محیطی و اکولوژیکی و خطرات عمده ناشی از آلودگی ذرات معلق، از جمله عوامل خطر اصلی محیطی و دارای تاثیرات عمده بر وضعیت سلامت ایرانیان و افزایش بار بیماری های مرتبط با آلودگی هوا طی دهه های گذشته بوده است.
 
به گفته دکتر ملک زاده، محقق ارشد مطالعه حاضر، در سال ۲۰۱۹، آلودگی ذرات معلق، پنجمین عامل از دست رفتن عمر به علت ناتوانی ناشی از بیماری های مرتبط با آلودگی هوا (۱۳۸ هزار سال) و مرگ های ناشی از آن (۵ هزار مرگ) در استان تهران به عنوان استانی با جمعیت زیاد بوده است. سهم ذرات معلق محیطی در از دست رفتن عمر به علت ناتوانی و مرگ و میر ناشی از بیماری های مرتبط با آلودگی هوا در استان تهران طی سی سال گذشته ، ۴۶.۷ درصد و ۱۱۰ درصد افزایش داشته اند.
 
استاد دانشگاه علوم پزشکی تهران گفت: طبق برآوردهای مطالعه بیماری‌های قلبی عروقی، دیابت، بیماری‌های مزمن کلیوی، بیماری‌های مزمن تنفسی، عفونت‌های تنفسی و سرطان ها از جمله بیماری های مهم مرتبط با افزیش آلودگی هوا در استان تهران هستند.
 
این مطالعه، کاهش سهم قابل توجه تاثیرات نامطلوب آلودگی هوا در اقتصاد و سلامت ایران را نیازمند اجرای دقیق تر اقدامات قانونی و تجزیه تحلیل مداوم و دقیق داده های زیست محیطی می داند.
 
کنترل و کاهش چشمگیر بار بیماری‌های عفونی تا ۹۳ درصد
 
دکتر ملک زاده همچنین از مهمترین دلایل افزایش سن امید به زندگی در ایران را کاهش قابل توجه بار بیماری های عفونی به ویژه مالاریا، سرخک و دیفتری، کاهش مرگ و میر مادران و کودکان و همچنین کاهش نرخ استاندارد شده سنی مرگ و میر به علل همه بیماری ها طی سه دهه گذشته به دنبال توسعه نظام مراقبتهای بهداشتی دانست و گفت: تقریباً در تمام زیرمجموعه های بیماری های واگیر، کاهش قابل توجه ۵۹ تا ۹۳ درصدی رخ داده است؛ به طوری که سال های زندگی توام با ناتوانی ناشی از اختلالات نوزادی در ایران ۸۱ درصد،  اختلالات مادری ۶۸ درصد و  بیماری های مرتبط با کمبودهای تغذیه ای - از جمله کمبود آهن و کمبود پروتئین در رژیم غذایی – ۶۰ درصد کاهش یافته است.
 
به گفته وی، کاهش شدید سه عامل خطر مهم محیطی: آب آشامیدنی ناسالم ، سرویس بهداشتی ناایمن و آلودگی هوای خانه ، به دنبال توسعه شبکه آب و فاضلاب و خطوط گازرسانی در کشور و همچنین اجرای موفق برنامه های واکسیناسیون همگانی «اوریون- سرخک- سرخجه » و واکسیناسیون علیه عفونت ویروسی مانند «هپاتیتB» در سال ۱۳۷۲ از سیاست‌های بهداشتی بسیار موثر ایران در کاهش بار بیماری‌های عفونی و افزایش سن امید به زندگی بوده است.
 
محقق ارشد مطالعه حاضر تاکید کرد: از آن جا که برنامه هایی مانند واکسیناسیون همگانی علیه بیماری ها، تاثیرات خود را در سالهای بعد نشان می دهند، بیشترین میزان افزایش سن امید به زندگی در ایران مربوط به ۱۰ سال اخیر بوده است.
 
اجرای چهار سیاست مهم بهداشتی برای دسترسی به پوشش همگانی سلامت
 
بر اساس این مطالعه، نظام سلامت ایران طی چهار دهه گذشته، علی رغم مواجهه با چندین تحول مهم تاریخی از جمله وقوع انقلاب اسلامی، جنگ تحمیلی هشت ساله عراق علیه ایران به عنوان طولانی ترین جنگ قرن بیستم و تحریم های بین المللی طولانی مدت آمریکا و متحدانش علیه ایران در شرایطی که این کشور پس از پایان جنگ، در تلاش برای افزایش سرانه تولید ناخالص داخلی  و ورود به عصر سرمایه گذاری عظیم در زیرساخت ها و توسعه اقتصادی و اجتماعی بود، توانست در مسیر دستیابی به پوشش همگانی سلامت سیاست‌هایی را در چند حوزه اصلی «توسعه مراقبت‌های بهداشتی، اولیه، ثانویه و ثالثه»، «آموزش متخصصان و مراقبان بهداشتی» و «توسعه تحقیقات پزشکی» به اجرا درآورد که هر یک از سیاست ها دستاوردهای مهمی را به همراه داشته است.
 
افزایش سن امید به زندگی در ایران به ۷۸ سال و کاهش قابل توجه شکاف بین استانی
 
به گفته دکتر رضا ملک زاده، استاد ممتاز دانشگاه علوم پزشکی تهران و محقق ارشد این مطالعه، از جمله مهمترین دستاوردهای توسعه مراقبتهای بهداشتی در ایران، افزایش سن امید به زندگی از بدو تولد در هر دو جنس - تطبیق یافته با الگوهای استانی و جنسیت - از ۶۹ سال در ۱۳۷۰ به ۷۸ سال در حال حاضر است.
 
وی افزود: سن امید به زندگی در زنان ایران ( ۷۹.۶ سال )، بیشتر از مردان (۷۶.۱) است. همچنین طی این مدت، شکاف بین بیشترین و کمترین سن امید به زندگی در استانها، از ۱۲.۵ سال به ۸.۲ سال رسیده که نشان از افزایش آن در تمام استانهای ایران دارد.
 
کاهش پیوسته نرخ باروری
 
با وجود دستاوردهای چشمگیر ایران در برخی حوزه های مهم نظام سلامت بویژه کنترل بار بیماری های واگیر ، کشور با چندین تهدید بهداشتی مواجه است. بر اساس نتایج مطالعه انجام شده، طی سه دهه گذشته، جمعیت ایران از ۵۸.۵ میلیون در ۱۳۶۹ به ۸۴.۳ میلیون نفر در ۱۳۹۸ رسیده، اما این کشور در حال حاضر با چالش «کاهش  پیوسته نرخ باروری و پیری جمعیت در آینده » روبه روست.
 
به گفته دکتر فرشاد فرزادفر، نویسنده اصلی مطالعه، ایران، قبل از وقوع جنگ تحمیلی، کاهش نرخ باروری را تحت تاثیر سیاست «کاهش فرزندآوری تجربه کرده است؛ اما پس از پایان جنگ و در طول سه دهه گذشته، مجددا سیاست «فرزندآوری بیشتر» را مورد حمایت قرار داده است؛ با وجود این حمایتها، نرخ باروری کلی در ایران طی سه دهه گذشته، به طور پیوسته با کاهش مواجه بوده و از ۴.۲ به ۱.۸ تولد به ازای هر زن رسیده است و این امر منجر به نگرانی از پیری جمعیت در آینده شده است.
 
وی تاکید دارد: سیاست های جمعیتی نباید شامل محدودیت در دسترسی به اقدامات پیشگیری از بارداری که ممکن است زندگی زنان مبتلا به بیماری های مزمن را به خطر بیندازد، باشد.
 
افزایش ۸۸ درصدی شمار مرگ‌های ناشی از بیماری‌های «غیرواگیر» در گذار اپیدمیولوژیکی سه دهه گذشته
 
نویسندگان مطالعه حاضر تصریح می کنند که ایران همانند بسیاری از کشورها، در حال حاضر با انتقال اپیدمیولوژیکی (تغییر بار بیماری ها و خطرات سلامت از  بیماری‌های واگیر، مادرزادی، نوزادی و تغذیه ای به بیماری‌های غیرواگیر) و نگرانی از رشد این بیماری ها مواجه است.
 
دکتر فرزادفر، نویسنده اول مطالعه حاضر در همین زمینه گفت: در سال ۱۳۹۸ ، ۳۲۶ هزار و ۵۰۸ نفر در ایران جان خود را  به علت بیماری‌های غیرواگیر از دست داده اند که نشان می دهد به دلیل گذار اپیدمیولوژیکی و انتقال بار بیماری ها از واگیر به غیرواگیر، شمار مرگهای ناشی از بیماری های غیرواگیر در سه دهه گذشته، ۸۸ درصد افزایش داشته است.
 
وی افزود: طی سه دهه گذشته  تعداد سالهای از دست رفته عمر به علت ناتوانی ناشی از همه بیماری ها (واگیر و غیرواگیر) به ۱۹.۸ میلیون سال رسیده که ۷۸ درصد آن (در مقایسه با ۴۳ درصد در ۱۳۶۹) سهم بیماری های غیرواگیر بوده است. همچنین سالهای از دست رفته عمر به علت ناتوانی ناشی از بیماری های غیرواگیر» با افزایش ۴۴ درصدی، از ۱۰ میلیون به بیش از ۱۵ میلیون سال افزایش یافته است؛ هرچند که نرخ استاندارد شده سنی آن ۲۶ درصد کاهش یافته است.
 
کنترل ناکافی بار بیماری‌های غیرواگیر با وجود قرارگیری در مسیر درست مقابله
 
استاد دانشگاه علوم پزشکی تهران تاکید کرد: تمام شواهد مطالعه حاضر نشان می دهد که سیستم مراقبت های بهداشتی ایران در کنترل بیماری های واگیر، اختلالات مادری و اختلالات نوزادی کاملاً موفق بوده است؛ اما در زمینه بیماری های غیرواگیر، علی رغم قرارگیری در مسیر درست مقابله با این بیماری ها و اجرای اصلاحات مهمی همچون توسعه پوشش سلامت همگانی  و طرح تحول سلامت، با قدرت کافی عمل نکرده است.
 
هدف طرح تحول سلامت، تقویت زیرساخت‌های بهداشتی و بهبود تراکم مراقبت‌های بهداشتی به ویژه در مناطق کمتر برخوردار بوده، اما این طرح برای تأثیرگذاری بر سیستم مراقبت‌های بهداشتی به زمان بیشتری نیاز دارد و این زیرساخت ها باید در زمینه پیشگیری نیز به کار گرفته شوند. تحریم های بین المللی علیه ایران نیز در کنترل ناکافی بیماری های غیرواگیر تاثیرگذار بوده اند. همچنین فقدان ردیف بودجه مشخص و کافی در زمینه کنترل بیماری های غیرواگیر، یک اشکال مهم است و می تواند به پایان برخی طرح ها منجر شود.
 
۳۷ درصد مرگ‌های زودرس ایران، ناشی از چهار بیماری اصلی
 
اما یکی از مهمترین نگرانی های پیش روی نظام سلامت ایران در زمینه بیماری های غیرواگیر، مرگهای زودرس زیر ۷۰ سال و خیلی زودرس زیر ۵۰ سال است.
 
دکتر ملک زاده، محقق ارشد مطالعه حاضر و مجری مطالعه «پیشگیری از بیماری های قلبی و سکته های قلبی و مغزی» در ایران در این باره گفت: شمار مرگ های زودرس (۳۰ تا ۷۰ سال) به دلیل چهار بیماری غیرواگیر اصلی (سرطان ها، بیماری های قلبی عروقی، بیماری های مزمن تنفسی و دیابت) از حدود ۶۷ هزار (۵۳ درصد مرگهای ناشی از کل بیماری های غیرواگیر در همه سنین) در سال ۱۳۶۹ به  ۱۰۱ هزار مورد (۳۷ درصد) در سال ۱۳۹۸ رسیده که نشان می دهد اگرچه مرگهای زودرس ناشی از بیماری های غیرواگیر در نسبت کلی با کاهش مواجه بوده ، اما تعداد آنها افزایش یافته است.
 
بیماری های قلبی عروقی عامل نیمی از مرگ‌های زودرس ایران/ کاهش سهم مرگهای زودرس به ۱۱ درصد تا ۲۰۲۵ با روند فعلی قابل دستیابی نیست
 
دکتر ملک زاده افزود: بیماری های قلبی عروقی و سکته های قلبی و مغزی، بالاترین رتبه را  در بین علل مرگهای زودرس ناشی از بیماری غیرواگیر در ایران دارند و عامل ۵۵ درصد مرگ های زودرس در سال ۱۳۹۸ بوده اند.
 
به گفته محقق ارشد مطالعه حاضر، شمار مرگهای زودرس در ایران درحالی نگران کننده است که بر اساس اهداف توسعه پایدار سازمان بهداشت جهانی (SDGs) در بخش سلامت، سهم مرگ‌های زودرس از کل مرگها در ایران تا سال ۲۰۲۵  باید به ۱۱.۶ درصد کاهش یابد که با روند فعلی قابل دستیابی نخواهد بود.
 
بیماری های ایسکمیک قلبی عامل نخست سالهای از دست رفته عمر ایرانی ها / دیابت در راس بیشترین افزایش بار ناتوانی ناشی از بیماری ها
 
استاد دانشگاه علوم پزشکی تهران تاکید کرد: بیماری های ایسکمیک قلبی نقش اصلی را در سالهای از دست رفته عمر ایرانی ها به علت ناتوانی ناشی از بیماری های غیرواگیر در طول ۳۰ سال گذشته در تمام استانها و همه سنین داشته است. همچنین سکته های مغزی، دیابت، کمردرد و اختلالات افسردگی در سطح ملی و استانی ، بیشترین بار سالهای از دست رفته عمر ایرانی ها به علت ناتوانی ناشی از بیماری های غیرواگیر را در سال ۱۳۹۸  به خود اختصاص داده اند که بالاترین میزان افزایش بار ناتوانی ناشی از بیماری ها طی سه دهه گذشته مربوط به دیابت با دو برابر افزایش بوده است.
 
لزوم تسریع در کنترل عوامل خطر شیوع بالای بیماری های قلبی عروقی در ایران
 
دکتر ملک زاده معتقد است سیاستگذاران سلامت باید رویکردهای چند بخشی را برای کنترل شیوع بالای عوامل خطر بیماری های قلبی عروقی در بزرگسالان ایران شامل چاقی و اضافه وزن (۶۰ درصد شیوع) ، چربی خون بالا (۸۰ درصد شیوع)، فشار خون بالا (۵۳ درصد شیوع) اجرا کنند.
 
افزایش بار بیماری های مزمن انسدادی ریوی
 
دکتر نقوی ، محقق موسسه سنجش سلامت آمریکا و نویسنده اصلی مطالعه حاضر  نیز به افزایش بار بیماری های مزمن انسدادی ریوی در ایران طی سه دهه گذشته اشاره کرد  و گفت: تعداد سالهای از دست رفته عمر به علت ناتوانی ناشی از بیماری های انسدادی مزمن ریوی ( با ۵۱۷ در هر ۱۰۰ هزار نفر) و آسم، طی سه دهه گذشته افزایش یافته است
 
مهمترین سرطان های کشنده در ایران
 
استاد دانشگاه واشینگتن در سیاتل آمریکا همچنین افزود: نرخ مرگ و میر استاندارد شده سنی ناشی از سرطانها در ایران، الگوی نوسانی را نشان می دهد . بر اساس یافته های این مطالعه، سرطان های معده ، ریه ، روده بزرگ و پروستات در رتبه های برتر مرگهای ناشی از سرطانها در سال ۱۳۹۸  قرار داشته اند.
 
پیشروی عوامل خطر بیماری‌ها به سمت عوامل متابولیک
 
یکی از چالش های مهم پیش روی نظام سلامت ایران، پیشروی الگوی بار سال های از دست رفته عمر ایرانی ها به علت ناتوانی ناشی از همه علل بیماری ها، به سمت عوامل خطر متابولیک طی سه دهه گذشته بوده است. 
 
دکتر فرشاد فرزادفر، استاد دانشگاه علوم پزشکی تهران و نویسنده اول مطالعه گفت: بر اساس برآوردهای مطالعه انجام شده، ۳۲ درصد سال های از دست رفته عمر به علت ناتوانی ناشی از بیماری های غیرواگیر، حداقل با یک عامل خطر متابولیک مرتبط است که شامل ۲۲ درصد (۴.۴ میلیون سال) عوامل اصلی خطر متابولیک، ۱۷ درصد  عوامل رفتاری (۳.۴ میلیون سال) و ۹.۳ درصد  عوامل محیطی و شغلی (۱.۹ میلیون سال) هستند.
 
وی، گرایش به رفتارهای غذایی ناسالم، پرخوری، بی تحرکی، اضافه وزن و چاقی را از جمله دلایل تغییر الگوی سال های از دست رفته عمر ایرانی ها به علت همه عوامل خطر بیماری های غیرواگیر به سمت عوامل خطر متابولیک برشمرد و تاکید کرد: در مقابل، استفاده از الگوهای جدیدتر و سالم‌تر غذایی برای کاهش مصرف چربی‌های ترانس، روند کاهشی استعمال دخانیات و ممنوعیت مصرف دخانیات در مکان‌های عمومی و محیطهای کاری، سهولت دسترسی به برنامه های غربالگری عوامل خطر متابولیک در بستر سیستم مراقبتهای بهداشتی اولیه و طرح تحول سلامت، می تواند به کنترل تغییر الگوی عوامل خطر بیماری های غیرواگیر به سمت عوامل متابولیک کمک کند.
 
افزایش بار بیماری‌های عفونی مقاربتی و ایدز طی سه دهه گذشته/اعتیاد تزریقی اصلی ترین محرک افزایش اچ آی وی/ایدز
 
با وجود کاهش بار بیماری های عفونی طی سه دهه گذشته در ایران اما نظام سلامت کشور در حال حاضر با افزایش بار بیماری های عفونی اچ آی وی /ایدز و بیماری های عفونی مقاربتی مواجه است.
 
دکتر نقوی، نویسنده اصلی مطالعه در این زمینه گفت: نرخ استاندارد شده سنی سال های از دست رفته عمر به علت ناتوانی ناشی از بیماری اچ آی وی / ایدز و بیماری های عفونی مقاربتی، در اکثر استان های ایران افزایش یافته و نسبت به سه دهه گذشته، ۱۹۸ درصد افزایش یافته است. بیشترین افزایش در سیستان و بلوچستان، لرستان و هرمزگان به ترتیب با ۲۳، ۲۰ و ۱۸ برابر بوده است. کرمانشاه (۲۹۹ در ۱۰۰ هزار) بیشترین و سمنان  (۳.۵ در ۱۰۰ هزار) با کمترین نرخ استاندارد شده سنی سال های از دست رفته عمر به علت ناتوانی ناشی از بیماری اچ آی وی ایدز مواجه هستند.
 
وی با اشاره به سهم بالای اعتیاد تزریقی در افزایش بار بیماری اچ آی وی/ایدز و همچنین انتقال این بیماری از طریق ارتباط جنسی ناسالم و محافظت نشده است، گفت: با وجود پیشرفت های ایران در ارائه خدمات کلینیک های مثلثی به بیماران در شرایط رشد اچ آی وی ایدز طی سال های ۱۳۶۹ تا کنون، اما به دلیل انگ اجتماعی این بیماری، بار آن به میزان قابل توجهی دست کم گرفته شده و اقدامات کنترلی آن ناکافی بوده و الگوی رفتارهای پرخطر و درک ناکافی نسبت به این خطر در جمعیت ایران همچنان وجود دارد.
 
افزایش بار اختلالات روانی و اختلالات مصرف مواد طی سه دهه گذشته
 
یافته های مطالعه حاضر همچنین نشان داده است که نظام سلامت ایران در مواجهه با افزایش نرخ استاندارد شده سنی سال های از دست رفته عمر به علت ناتوانی ناشی از اختلالات روانی (استاندارد شده سنی/۲۳۰۰ در ۱۰۰ هزار) و اختلالات مصرف مواد (۴۰۰ در هر ۱۰۰ هزار) قرار دارد که هر یک به ترتیب ۱.۸ و ۲۰ درصد طی سه دهه گذشته افزایش داشته اند.
 
دکتر نقوی ، نویسنده اصلی مطالعه گفت: سهم «نرخ استاندارد شده سنی سال های از دست رفته عمر ایرانی ها به علت ناتوانی ناشی از این اختلالات» از کل سال های از دست رفته عمر ایرانی ها، ۱۹۴ درصد افزایش داشته است. همچنین اختلالات افسردگی (۸۹۰ در ۱۰۰ هزار)،  اختلالات اضطرابی (۶۹۶ در ۱۰۰ هزار)  و اختلال دوقطبی (۱۷۶ در ۱۰۰ هزار)  بیشترین اختلالات روانی در ایران را شامل می شوند. بیشترین تعداد سالهای از دست رفته عمر به علت ناتوانی ناشی از اختلالات روانی هم، مربوط به اختلال افسردگی،  با افزایش قابل توجه ۱۰۴ درصدی است.
 
وی بیشترین و کمترین تعداد استاندارد شده سنی سالهای از دست رفته عمر به علت ناتوانی ناشی از اختلالات روانی طی سه دهه گذشته را به ترتیب مربوط به استان های استان فارس و آذربایجان شرقی دانست.
 
دکتر نقوی، همچنین مصرف مواد افیونی با افزایش ۱۴۶.۴ درصدی نسبت به سه دهه گذشته را  عامل از دست رفتن حدود ۲۷۰ هزار سال عمر ایرانی ها به علت ناتوانی ناشی از بیماری های مرتبط و آن را مهمترین عامل «اختلالات مصرف مواد»  در حال حاضر اعلام کرد.
 
نویسنده اصلی مطالعه حاضر گفت:  یافته های مطالعه نشان  داد روند مصرف مواد در ایران رو به افزایش است و استانهای همدان، تهران و سیستان و بلوچستان در راس سالهای عمر از دست رفته ایرانی ها به علت ناتوانی ناشی از بیماری های مرتبط با مصرف مواد قرار دارند. 
 
نگرانی ها در مورد افزایش شیوع اختلالات روانی پس از پایان جنگ عراق علیه ایران برجسته تر شده است،  اما به گفته دکتر نقوی،  با وجود بار فزاینده اختلالات روانی و مصرف مواد در ایران  دسترسی به خدمات سلامت روان رشد کافی نداشته است. همچنین تراکم روانپزشکان و روانشناسان در حد مطلوب نبوده است.
 
وی تاکید کرد: اثربخشی خدمات یکپارچه روانپزشکی، باید به طور مرتب و نظام مند مورد ارزیابی قرار گیرد و اقدامات و تلاش ها بر اساس بار اختلالات روانی در سطوح ملی و استانی به شکل مستمر بازنگری شوند.
 
آسیب‌های جاده‌ای در جایگاه دوم علل سال‌های از دست رفته عمر ایرانی‌ها به علت ناتوانی ناشی از بیماری‌ها و عوامل خطر
 
به گزارش پژوهشکده بیماری های گوارش و کبد دانشگاه علوم پزشکی تهران بر اساس یافته های مطالعه، طی سه دهه گذشته، نرخ استاندارد شده سنی آسیبهای جاده ای در ایران در سال ۱۳۹۸  به رتبه  دوم در سال های از دست رفته عمر به علت ناتوانی ناشی از بیماری ها و آسیب ها ( ۱۳۰۲ در ۱۰۰ هزار ) صعود کرده و باعث مرگ ۲۱ هزار و ۱۲۲ نفر طی سال ۲۰۱۹ شده است.
 
دکتر نقوی در این باره گفت: البته نرخ استاندارد شده سنی سالهای از دست رفته عمر و مرگ ناشی از آسیبهای جاده ای ۶۰ درصد کاهش (بیشترین کاهش در فاصله ۲۰۰۰ تا ۲۰۱۵) یافته است.  این کاهش می تواند  با افزایش سرانه تولید ناخالص داخلی مرتبط باشد . طی سی سال گذشته استانهای قم، خراسان رضوی و زنجان ، بیشترین کاهش (۷۰ درصد) در آسیبهای جاده ای را داشته اند و در مقابل، استان تهران بیشترین تعداد موارد جدید تصادفات جاده ای در ۲۰۱۹ و کمترین کاهش را طی سه دهه گذشته  داشته است.
 
به گفته نویسنده اصلی مطالعه حاضر، سیاست‌های کنترل صدمات و آسیب‌های ترافیکی جاده‌ای در ایران، کاستی‌های زیادی را نشان می‌دهد و لزوم اقدامات مؤثرتر برای کاهش بار سنگین  آن را یادآور می شود. میزان پایین استفاده از کمربند ایمنی و کلاه ایمنی  به ترتیب حدود ۷۵ درصد و ۱۴ درصد، عامل اصلی آسیب های ترافیکی در ایران هستند. از سویی دیگر، علیرغم بهبود زیرساخت‌های جاده‌ای، کیفیت پایین وسایل نقلیه داخلی همراه با رفتارهای نادرست رانندگی همچنان به بار آسیب‌های ترافیکی  کمک کرده است.
 
لزوم کاهش نابرابری‌ها در توزیع شاخص‌های سلامت
 
یافته های مطالعه حاضر همچنین حاکی از آن است که سیاست های بهداشتی ایران در تعدیل بار بیماری های غیرواگیر تا حدودی موثر بوده است، اما پیشرفت های برابر در بسیاری از بخش ها و مناطق جغرافیایی محقق نشده و نابرابری در شاخصهای توسعه سلامت همچنان مشاهده می شود.
 
به گفته دکتر نضال صرافزادگان، استاد ممتاز دانشگاه علوم پزشکی اصفهان و از نویسندگان مطالعه، بیمه همگانی سلامت روستایی (۲۰۰۴) و طرح تحول سلامت (۲۰۱۴) از جمله اقدامات موفق ایران در مقابله با نابرابری های بهداشتی بوده که نیازمند زمان بیشتر برای تاثیرگذاری و نیز منابع ایمن ، مدیریت و حمایت بین بخشی است.
 
وی یکی از گام‌های اساسی در کاهش نابرابری ها در توزیع خدمات سلامت را اندازه‌گیری و گزارش‌دهی مستمر دانست و افزود: داده های مناسب در این زمینه ناکافی هستند. تخصیص منابع ، توزیع مساوی آموزش، تقویت زیرساختهای بهداشتی، تغذیه ای  و مراقبت های بهداشتی اولیه در سراسر کشور از دیگر اقدامات لازم است و با توجه به بار همه گیری کووید-۱۹ در سال‌های آینده و تاثیر تحریمها، سیاست‌ها باید بر تقویت زیرساختهای حوزه سلامت متمرکز شوند.
 
تاثیر تحریم‌های بین‌المللی بر مرگ و میر ایرانیان/ بیماران مبتلا به سرطان، قربانی ترین بیماران ایران در تحریم های بین المللی
 
نظام سلامت ایران در طول سی سال گذشته همچنین تحت تاثیر تحریم های بین المللی آمریکا و متحدانش بوده است. تحریمهای سال ۲۰۱۱  بیشترین تأثیر را بر سلامت ایرانیان، بویژه مرگ و میر ناشی از بیماری‌های غیرواگیر داشته است .
 
به اذعان محققان حاضر در مطالعه، یافته ها نشان می دهد مرگ‌ومیرهای ناشی از بیماری های  غیرواگیر طی پنج سال پس از آغاز تحریم‌ها  شیب کاهشی کمتری نسبت به دوره های قبل آن داشته است. این تحریمها منابع دارویی و غیردارویی لازم برای خدمات مراقبت‌های بهداشتی را محدود کرده است. پیگیری پوشش ملی سلامت همگانی (UHC) تحت تاثیر تحریمها کاهش یافته است و برخی از اصلاحات در سیاست های بهداشتی به دلیل کمبود منابع بودجه ای بی تاثیر شده اند.
 
در میان بیماری های غیرواگیر، سرطانها به دلیل کاهش دسترسی به مداخلات دارویی پیشرفته، بیشترین تاثیر را از تحریمهای بین المللی علیه ایران پذیرفته اند. تحریمها اگرچه به طور مستقیم شامل کالاهای بهداشتی و پزشکی نمی شوند اما تاثیر آنها بر تراکنش های مالی خدمات و محصولات، پیامدهای نامطلوبی برای سلامت ایرانیان داشته است.
 
لزوم آمادگی ایران در برابر بیماری های نوظهور
 
پژوهشگران در مطالعه پیش رو همچنین تاکید می کنند سیستم مراقبتهای بهداشتی ایران علاوه بر مدیریت بهتر چالش‌های کنونی و کاهش نابرابری ها در شاخص های توسعه سلامت، باید آمادگی بیشتری برای مواجهه با بیماری‌های نوظهور و همه گیر مانند کووید-۱۹ داشته باشد. طرح تحول سلامت، افزایش دستاوردهای مهمی در زمینه توسعه سلامت همگانی، تراکم تخت‌های بیمارستانی و افزایش بخشهای مراقبتهای ویژه به دنبال داشته و در مدیریت بهتر همه گیری کووید -۱۹ و مقابله با آن موثر بوده، اما این تلاش‌ها ناکافی است.
 
محققان نظام سلامت ایران را نیازمند یک اولویت بندی در زمینه بیماری های غیرواگیر با استفاده از مطالعات دقیق و استاندارد مبتنی بر شواهد می دانند و معتقدند نظام مراقبت های بهداشتی اولیه به تنهایی قادر به مدیریت بیماری های غیرواگیر نیست و نیازمند همکاری بین بخشی بیشتر برای کنترل بیماری های غیرواگیر است.                           ",https://www.asriran.com/003V1M
834191,۱۴۰۱/۰۱/۲۰,فناوری و IT,10 رمزارز برتر در متاورس؛ از دیسنترالند تا استار اطلس (+عکس),محبوبیت روزافزون وب3 موجب ایجاد تعداد زیادی رمزارز جدید شده است، اما کدام یک بیشترین پتانسیل را برای استفاده در متاورس دارند؟,"عصر ایران - متاورس دریچه ای را روی تجربیات جدید و امکانات بی پایان باز کرده و به لطف فناوری بلاک‌چین، می توانید از ارزهای دیجیتال برای خرید و فروش آیتم ها در جهان متاورس استفاده کنید.
محبوبیت روزافزون وب3 موجب ایجاد تعداد زیادی رمزارز جدید شده است، اما کدام یک بیشترین پتانسیل را برای استفاده در متاورس دارند؟ در ادامه برای پاسخ به این پرسش با ما همراه باشید.
دیسنترالند (مانا و لند) 
 
ممکن است قبلا نام دیسنترالند را شنیده باشید زیرا بین علاقمندان به ارزهای دیجیتال و متاورس بسیار محبوب شده است. دیسنترالند یک بستر مجازی سه بعدی مبتنی بر بلاک‌چین اتریوم است. این اساسا به خودی خود یک جهان است که توکن های اصلی آن مانا (MANA) و لند (LAND) هستند.
در دیسنترالند، کاربران می توانند با استفاده از رمزارز مانا اقدام به خرید قطعات زمین کنند که به صورت ان‌اف‌تی ها (توکن های غیرقابل تعویض) وجود دارند. این بستر همچنین دارای بازی است و حتی به کاربران اجازه می دهد بازی های خود را توسعه دهند.
در کنار مانا، کاربران در بستر دیسنترالند می توانند از توکن های لند استفاده کنند. اینها غیرقابل تعویض بوده و نشان دهنده زمینی هستند که می توانید در بستر خریداری کنید. این دو توکن از اجزا جداناپذیر اکوسیستم دیسنترالند هستند، از این رو، در صورت ورود به این بستر به آنها نیاز خواهید داشت.
سندباکس (سند و لند) 
 
همانند دیسنترالند، سندباکس یک جهان مجازی سه بعدی است که روی بلاک‌چین اتریوم ساخته شده است. این بستر مشابه با دیسنترالند عمل می کند و کاربران می توانند جهان های خود را در آن ایجاد کرده و از طریق ان‌اف‌تی ها کسب درآمد کنند. زمانی که کاربری چیزی می سازد، آن را به عنوان یک ان‌اف‌تی ضرب کرده و می تواند برای کسب سود بفروشد.
سندباکس از دو توکن سند (SAND) و لند (LAND) استفاده می کند. سند برای انجام تراکنش ها از جمله شخصی سازی آواتارها، خرید قطعات زمین، و تعامل کلی بازی استفاده می شود. توکن لند نشان دهنده قطعه دیجیتالی از املاک و مستغلات به شکل یک ان‌اف‌تی است که می تواند ارزش پولی داشته باشد.
انجین کوین (ئی‌ان‌جی) 
 
انجین (Enjin) یک جامعه بازی مبتنی بر بلاک‌چین ایجاد شده در سنگاپور است. ارز اصلی آن انجین کوین (ENJ)، یک توکن مبتنی بر اتریوم است که برای معامله ان‌اف‌تی و تراکنش های درون بازی طراحی شده است. توسعه دهندگان می توانند از آن برای ساخت اپلیکیشن های غیرمتمرکز یا دی‌اپس (DApps)، به ویژه در زمینه بازی استفاده کنند. این به معنای آن است که احتمالا در متاورس پایه محکمی خواهد داشت.
جدا از این، انجین دارای بازار دیجیتال خود است که کاربران می توانند به خرید و فروش ان‌اف‌تی های نادر با استفاده از ئی‌ان‌جی در آن اقدام کنند.
های‌استریت (های) 
 
های‌استریت یک متاورس بازی برای کسب درآمد است که رمزارز، ان‌اف‌تی ها و بازی را ارائه می کند، از این رو کاربران می توانند حین کسب سود، سرگرم شوند. این اکوسیستم دیجیتال به نام جهان های‌استریت (Highstreet World) شناخته می شود.  
ارز اصلی های‌استریت توکن مبتنی بر اتریوم به نام های (HIGH) است، و این چیزی است که بازیکنان می توانند در بازی بازی نقش‌آفرینی آنلاین چندنفره گسترده (MMORPG) با بر عهده گرفتن یکی از دو نقش کماندار (Archer) یا مبارز (Brawler) کسب کنند. این دو نقش شامل مبارزه با هیولاها، تکمیل ماموریت ها، و حفظ شهرها می شوند. بازیکنان با درآمد خود می توانند قطعات زمین و ساختمان ها را خریداری کرده و در بازی پیشرفت کنند.
در متاورس های‌استریت یک بازار نیز وجود دارد که نخستین نمونه در نوع خود است. همچنین، های‌استریت دارای یک بازار آنلاین عادی است که کاربر می تواند برای خرید ان‌اف‌تی ها استفاده کند.
زیلیکا (زیل) 
 
زیلیکا (Zilliqa) یک بستر بلاک‌چین قرارداد هوشمند است که برای رسیدگی به مشکلات مقیاس‌پذیری که بسیاری از بلاک‌چین های دیگر مواجه هستند، طراحی شده است. از این رو، برخلاف بسیاری از سکه ها و پروژه های فهرست شده در اینجا، زیلیکا مبتنی بر شبکه اتریوم نیست و از این رو، ارز اصلی آن به نام زیل (ZIL) بیشتر یک سکه است تا یک توکن باشد.
زیل به گونه ای طراحی شده تا یک ارز دیجیتال پایدارتر باشد و به طور کلی به مشکل زیست محیطی بزرگ ناشی از فناوری بلاک‌چین رسیدگی کند.
زیلیکا نیز بستر متاورس خود را توسعه داده که به نام متاپلیس (Metapolis) شناخته می شود و در دوم آوریل 2021 منتشر شد. این متاورس یک بوم کاملا خالی را ارائه می کند که کاربران می توانند جهان های مجازی منحصر به فرد خود را روی آن شکل دهند.
متاهیرو (هیرو) 
 
متاهیرو (Metahero) پروژه ای است که روی بایننس اسمارت‌ چین یا بی‌ان‌بی چین، توسعه داده شده است که فناوری اسکن سه بعدی را با قراردادهای هوشمند ان‌اف‌تی ترکیب می کند. این پروژه ایجاد آواتارها و دیگر آیتم ها در متاورس را هدف قرار داده است. از این رو، اگر قصد دارید آواتاری درست کنید که شبیه به خودتان به نظر می رسد یا ان‌اف‌تی های سه بعدی ایجاد کنید، متاهیرو به شما کمک می کند.
اگر قصد دارید به این روش از متاهیرو استفاده کنید، به توکن اصلی آن به نام هیرو (HERO) نیاز خواهید داشت. امکان خرید این توکن در چندین صرافی از جمله کوین‌بیس (Coinbase) و بایننس (Binance) وجود دارد.
گالا گیمز (گالا) 
 
گالا (GALA) یک توکن مبتنی بر اتریوم است که به عنوان ستون فقرات مالی گالا گیمز (Gala Games) عمل می کند. گالا گیمز یک بستر بازی برای کسب درآمد مبتنی بر بلاک‌چین است که بازی های مختلف را ارائه کرده و بازیکنان می توانند برای جمع آوری وجوه کریپتو از آن استفاده کنند. همانند بسیاری دیگر از پروژه های بازی مبتنی بر بلاک‌چین، گالا گیمز از ان‌اف‌تی ها برای پاداش دادن به کاربران خود برای پیشرفت در بازی ها استفاده می کند.
بازیکنان می توانند از توکن های گالا برای رسیدن به نقاط عطف در هر بازی استفاده کنند. این به عنوان یک مکانیزم تبادل بین بازیکنان استفاده می شود. همچنین کاربر می تواند ان‌اف‌تی ها را با بازیکنان دیگر در این بازی ها معامله کند.
اکسی اینفینیتی (اکس و اس‌ال‌پی) 
 
اکسی اینفینیتی یک بازی کریپتو بسیار محبوب برای کسب درآمد است که به عنوان یک متاورس وجود دارد و نبردها، کاوش ها، جدول رده بندی و کشاورزی عصرانه را در گیم پلی خود گنجانده است.
اکوسیستم اکسی اینفینیتی با استفاده از دو ارز اصلی اکس (AXS) و اس‌ال‌پی (SLP) فعالیت می کند. ارز اکس از طریق شرکت در بازی بازیکن در برابر بازیکن قابل دریافت است، در شرایطی که اس‌ال‌پی را می توان با کشاورزی درون بازی ایجاد کرد. نکته جالب درباره اس‌ال‌پی این است که می توان آن را به پول نقد قابل خرج کردن تبدیل کرد که اکسی اینفینیتی را به یک بازی بسیار جذاب برای افرادی که به دنبال کسب سود هستند، تبدیل می کند.
اتر (ئی‌تی‌اچ) 
 
اتر (Ether)، توکن اصلی اتریوم، در حال حاضر یکی از محبوب‌ترین رمزارزهای موجود است و بنابر شایعات می تواند به یکی از بزرگ‌ترین ارزهای درون متاورس تبدیل شود. این به دلیل آن است که پروژه های متاورس بی شماری روی بلاک‌چین اتریوم ساخته شده اند که آن را به آهنربایی برای علاقمندان و توسعه‌دهندگان تبدیل می کند.
به دلیل محبوب بسیار زیاد، ئی‌تی‌اچ (ETH) می تواند حضور قابل توجهی در متاورس داشته باشد و به یکی از برترین ارزهای دیجیتال در آن تبدیل شود.
استار اطلس (اطلس و پلیس) 
 
استار اطلس (Star Atlas) یک بازی نقش آفرینی (RPG) مبتنی بر سولانا است که در فضایی آینده‌نگر رخ می دهد. ارز اصلی بازی به نام اطلس (ATLAS) کل اکوسیستم را پشتیبانی می کند و کاربران می توانند از آن به عنوان اهرمی برای کسب آیتم های درون بازی به شکل ان‌اف‌تی استفاده کنند.
در کنار اطلس، از توکن پلیس (POLIS) استفاده می شود. بازیکنانی که ارز پلیس در اختیار دارند می توانند درباره چگونگی توسعه بیشتر این بستر نظر خود را ارائه کنند. در شرایطی که برای تبدیل شدن به یک بازیکن موفق استار اطلس به ارز پلیس نیاز ندارید، اما اگر قصد دارید در پیشرفت و توسعه آینده بازی نقش داشته باشید، در اختیار داشتن آن ضروری است.                           ",https://www.asriran.com/003V0h
834228,۱۴۰۱/۰۱/۲۰,عمومی,ضربه ناگهانی یک گاومیش به پیرمرد از پشت (فیلم),تصاویری لخراش از حمله ناگهانی گاو وحشی به یک پیرمرد که توسط دوربین‌های مداربسته ضبط شده است. منبع: خبرفوری,کد ویدیو  دانلود    فیلم اصلی                                     ,https://www.asriran.com/003V1I
834230,۱۴۰۱/۰۱/۲۰,اجتماعی ,۲۸۶۱ مزاحمت تلفنی با اورژانس در یک هفته,از تعداد کل ماموریت های ثبت شده طی هفته گذشته، ۲۰۶۳ مورد حوادث ترافیکی و ۲۵۳۴ مورد حوادث غیرترافیکی بوده است.,"سرپرست مرکز اورژانس تهران اعلام کرد: طی هفته ای که گذشت ۴۵ هزار و ۸۶۷ تماس با اورژانس تهران برقرار شد که از این تعداد۲۸۶۱ مورد مزاحم تلفنی بود.

دکتر یحیی صالح طبری در گفت و گو با ایسنا درباره تعداد ماموریت های اورژانس تهران طی هفته گذشته اظهار کرد: از ۱۲ الی ۱۹ فروردین ماه ۱۴۰۱ در مجموع ۱۷ هزار و ۴۷۷ ماموریت در دیسپچ اورژانس ثبت شد.
به گفته وی در پی این ماموریت ها ۴۰۷۰ تن به مراکز درمانی منتقل و ۱۳ هزار و ۴۰۷ تن نیز در محل درمان شدند.
وی درخصوص تعداد تماس های گرفته شده با اورژانس و تعداد مزاحمان تلفنی این مرکز گفت: طی هفته ای که گذشت ۴۵ هزار و ۸۶۷ تماس با مرکز دیسپچ اورژانس تهران برقرار شد که از تعداد کل تماس ها ۲۸۶۱ مزاحمان تلفنی بودند. 
دکتر طبری اظهار کرد: از تعداد کل ماموریت های ثبت شده طی هفته گذشته، ۲۰۶۳ مورد حوادث ترافیکی و ۲۵۳۴ مورد حوادث غیرترافیکی بوده است.
وی در باره مسمومیت با گاز مونوکسید کربن نیز گفت: طی این‌مدت ۱۰ نفر نیز دچار مسمومیت با گاز منواکسیدکربن شدند. این آمار نسبت به هفته  گذشته کاهش یافته است.
دکتر طبری در پایان درباره تعداد ماموریت های اورژانس هوایی تهران نیز گفت: در هفته گذشته اورژانس هوایی هفت سورتی پرواز داشته است.
                           ",https://www.asriran.com/003V1K
834229,۱۴۰۱/۰۱/۲۰,اجتماعی ,تعیین تکلیف آموزش دانش‌آموزان بیمار و کرونایی,معمولا کمیته اضطرار پس از شنیدن اظهارات کارشناسان و نمایندگان استان‌ها به جمع‌بندی می‌رسد و آموزش‌وپرورش هم تنها یک عضو است.  نماینده استان در جلسات استانی شرکت می‌کند و در مجموع با توجه به شرایط و اقتضائات استانی تصمیم گیری می‌شود.,"سخنگوی وزارت آموزش و پرورش از تعیین تکلیف آموزش دانش‌آموزان مبتلا به کرونا و دارای بیماری خاص خبر داد و گفت: مقرر شد که از طریق بستر «شاد» محتوای مورد نیاز دانش‌آموزان از سوی معلم در اختیار قرار بگیرد.
 
صادق ستاری‌فرد در گفت‌وگو با ایسنا، درباره وضعیت آموزش دانش‌آموزان مبتلا به کرونا و دارای بیماری خاص که امکان حضور در مدرسه را ندارند اظهار کرد: این موضوع هفته گذشته بررسی و پیشنهادهایی پیرامون آن مطرح بود.
 
وی افزود: درباره چگونگی آموزش این گروه از دانش‌آموزان تصمیم گیری و مقرر شد که از طریق بستر «شاد» محتوای مورد نیاز دانش‌آموزان از سوی معلم در اختیار قرار بگیرد.
 
سخنگوی وزارت آموزش و پرورش با بیان اینکه بر این اساس معلم یا خارج از زمان آموزش رسمی و یا در زمان آموزش، نسبت به ارائه محتوای مورد نیاز در قالب فایل و سایر موارد اقدام می‌کند گفت: معلم، گروهی از دانش آموزانش که دارای بیماری خاص هستند و یا به کرونا مبتلا شده‌اند را در این گروه اختصاصی که اسامی‌شان در سامانه ""ایران من"" ثبت شده، خواهد داشت و تنها به آنها آموزش می‌دهد و آنگونه نیست که اگر دانش‌آموزی به هر علتی - به جز موارد گفته شده-  غیبت کرد، بتواند در این گروه قرار گرفته و از آموزش‌ها بهره‌مند شود.
 
ستاری‌فرد همچنین در پاسخ به پرسشی مبنی بر برخی شنیده‌ها پیرامون مخالفت نماینده آموزش و پرورش با تعطیلی مدارس در جلسه کمیته اضطرار شب گذشته تهران علی‌رغم نگرانی‌هایی که نسبت به تداوم آلودگی هوا وجود دارد گفت: معمولا کمیته اضطرار پس از شنیدن اظهارات کارشناسان و نمایندگان استان‌ها به جمع‌بندی می‌رسد و آموزش‌وپرورش هم تنها یک عضو است.  نماینده استان در جلسات استانی شرکت می‌کند و در مجموع با توجه به شرایط و اقتضائات استانی تصمیم گیری می‌شود.
 
وی افزود: کمیته به این جمع‌بندی رسیده که مدارس تعطیل نشوند اما فعالیت‌های آزاد، ورزشی و اردویی که در محوطه آزاد انجام می‌شود، لغو شوند. با این حال طبق گزارش‌هایی که ما دریافت کرده‌ایم، به تدریج از شدت آلاینده‌ها کاسته می‌شود. ضمن آنکه آموزش و پرورش مجری مصوبات بوده و مصوبات کمیته اضطرار لازم‌الاجراست.                           ",https://www.asriran.com/003V1J
834227,۱۴۰۱/۰۱/۲۰,اقتصادی,جزئیات دپوی ۴.۸ میلیون تنی کالای اساسی در ۱۳ بندر,از موجودی سه میلیون و ۳۱ هزار تنی در ۱۳ بندر ایران، بیشترین میزان در بندر امام خمینی (ره) با حدود دو میلیون و ۲۷۰ هزار تن دپو شده و بعد از آن بندر شهید رجایی با حدود ۲۶۶.۷ هزار تن و امیرآباد با ۲۲۰.۹ هزار تن است.,"گزارش گمرک ایران از موجودی ۴.۸ میلیون تنی کالاهای اساسی در گمرک و بنادر حکایت دارد.
 
فرود عسگری- معاون امور گمرکی گمرک ایران- آخرین وضعیت موجودی کالاهای اساسی در گمرک و بنادر را به ایسنا اعلام کرد.
 
طبق اعلام وی، تا ۱۷ فروردین ماه سال جاری در مجموع چهار میلیون و ۸۲۷ هزار و ۴۶۱ تن کالای اساسی شامل موجودی و کالاهای موجود در شناورهای پای اسکله و  منتظر در لنگرگاه در گمرک و بنادر است که از این میزان حدود سه میلیون و ۳۲ هزار تن مربوط به کالاهایی است که در گمرک دپو شده و مابقی که حدود یک میلیون و ۸۰۰ هزار تن است، در پای اسکله و منتظر در لنگرگاه برای تخلیه قرار دارد.
 
طبق این گزارش،‌ از موجودی سه میلیون و ۳۱ هزار تنی در ۱۳ بندر ایران، بیشترین میزان در بندر امام خمینی (ره) با حدود دو میلیون و ۲۷۰ هزار تن دپو شده و بعد از آن بندر شهید رجایی با حدود ۲۶۶.۷ هزار تن و امیرآباد با ۲۲۰.۹ هزار تن است.
 
در سایر بنادر نیز ۹۷.۱ هزار تن در بندر نوشهر، ۷۳.۲ هزار تن انزلی، ۴۳.۵ هزار تن چابهار، ۲۲.۴ هزار تن آستارا، ۳۲.۷ هزار تن فریدون کنار، ۴.۷ هزار تن شهید باهنر ، ۸۳ تن در بندر خرمشهر و  ۷۰ تن در بندر لنگه موجود است. در آبادان نیز موجودی صفر گزارش شده است.
 
گزارش معاون گمرک نشان می‌دهد که از مجموع حدود سه میلیون تنی کالاهای اساسی که در گمرک و بنادر موجود است ۲۰۵.۶ هزار تن گندم، ۱.۶ میلیون تن ذرت، جو ۱۸۵.۲ هزار تن، سویا ۱۸۷.۱ هزار تن، برنج ۶۳.۹ هزار تن، شکر ۶۷.۲ هزار تن، روغن خام ۳۸۷.۷ هزار تن، دانه های روغنی ۲۷۳ هزار تن است.
 
اما از حدود یک میلیون و ۸۰۰ هزار تن کالای موجود در شناورها،  ۴۶۶.۶ هزار تن در شناورهای کنار اسکله است که اقلامی مانند گندم، ذرت، سویا، روغن و دانه های روغنی را در برمی گیرد. ۱.۳ میلیون تن نیز در شناورهای منتظر در لنگرگاه قرار دارد که شامل اقلامی مثل گندم، ذرت، دانه های روغنی و جو است.
 
جریان ورود و خروج کالای اساسی در گمرک و بنادر حاکی از آن است که تقریبا میزان ثابتی در چند ماه اخیر طی شده است، گزارش بهمن ماه نیز بیانگر موجودی ۴.۹ میلیون تنی از مجموع موجود در بنادر و شناورها بود.                           ",https://www.asriran.com/003V1H
834162,۱۴۰۱/۰۱/۲۰,اقتصادی,آغاز پذیره‌نویسی نخستین صندوق سرمایه‌گذاری سهامی قرن در بورس,,"پذیره‌نویسی نخستین صندوق سهامی قرن با نماد «سلام» از 22 فروردین ماه جاری در بورس آغاز می‌شود. این صندوق که از نوع قابل‌معامله(ETF) است، با مدیریت حرفه‌ای سبدگردان فارابی، پرتفویی از سهام برترین‌ شرکت‌های بورسی و فرابورسی را تشکیل می‌دهد و سرمایه‌گذاران آن به‌سادگی می‌توانند از طریق سامانه معاملات آنلاین همه کارگزاری‌ها در آن سرمایه‌گذاری کنند.

جهت اطلاع از زمان پذیره‌نویسی به این لینک مراجعه کنید.
صندوق سرمایه‌گذاری سلام فارابی(در سهام)
طبق مجوز سازمان بورس و اوراق بهادار، صندوق سرمایه‌گذاری جدید سبدگردان فارابی در فهرست صندوق‌های سرمایه‌گذاری قابل معامله(ETF) در بورس اوراق بهادار تهران با نماد «سلام» درج شد. صندوق سهامی «سلام» با مزیت‌هایی نظیر نقدشوندگی بالا، مدیریت حرفه‌ای دارایی، سرمایه‌گذاری معاف از مالیات و امکان خرید و فروش یا سرمایه‌گذاری از طریق سامانه‌های معاملات آنلاین همه کارگزاری‌ها، یکی از جذاب‌ترین گزینه‌های سرمایه‌گذاری در بازار سرمایه محسوب می‌شود.
 
نحوه شرکت در پذیره‌نویسی
پذیره‌نویسی واحدهای عادی صندوق سهامی «سلام» از روز دوشنبه 22 فروردین ماه 1401 به مدت 5 روز کاری آغاز می‌شود. واحدهای سرمایه‌گذاری این صندوق از نوع قابل معامله یا ETF بوده و از طریق سامانه معاملات آنلاین کلیه کارگزاری‌ها قابل خرید است. تعداد کل واحدهای صندوق در مرحله پذیره‌نویسی ۹۹ میلیون واحد در نظر گرفته شده و با قیمت پایه ۱۰ هزار ریال عرضه می‌شود. طبق شرایط اعلام شده برای پذیره‌نویسی صندوق «سلام»، حداقل میزان خرید واحدها 10.000 ریال است و محدودیتی هم برای خرید هر کد حقیقی یا حقوقی وجود ندارد.
برای شرکت در این پذیره‌نویسی باید کد سهامداری یا همان کد بورسی داشته باشید. اگر تاکنون موفق به دریافت کد بورسی نشده‌اید می‌توانید از طریق صفحه‌ی دریافت کد بورسی به‌صورت کاملاً رایگان، ظرف چند دقیقه فرایند ثبت‌نام و احراز هویت خود را  در کارگزاری فارابی انجام دهید. پس از دریافت کد بورسی می‌توانید از طریق سامانه معاملاتی آنلاین فارابیکسو یا سایر سامانه‌های معاملاتی آنلاین کارگزاری‌ها، در پذیره‌نویسی صندوق سرمایه‌گذاری «سلام» شرکت کنید.
بازدهی صندوق «سلام» چقدر است؟
تجربه نشان داده بازدهی بازار سرمایه همواره از بازدهی بازارهای موازی بیشتر بوده است. به‌طور مثال طی 10 سال اخیر بازدهی بازار ارز تقریباً دو هزار درصد بوده، اما صندوق‌های سرمایه‌گذاری فعال در بازار سرمایه، بازدهی بسیار بالاتری نسبت به بازار ارز داشته‌اند. برای نمونه بازدهی صندوق سهامی «یکم اکسیر» که یکی دیگر از صندوق‌های تحت مدیریت سبدگردان فارابی محسوب می‌شود، ظرف 10 سال اخیر بیش از 12 هزار درصد بوده، درحالی‌که هیچ‌یک از بازارهای موازی در مدت زمان مشابه، چنین بازدهی برای سرمایه‌گذاران نداشته‌اند.
 
سرمایه‌گذاری در صندوق «سلام» برای چه کسانی مناسب است؟
این صندوق بهترین گزینه سرمایه‌گذاری برای افرادی است که قصد کسب بازدهی متناسب با رشد بازار سرمایه را دارند. بیشتر دارایی این صندوق‌ در سهام شرکت‌های برتر بورسی و فرابورسی سرمایه‌گذاری می‌شود؛ بنابراین صندوق‌ «سلام» پرداخت سود دوره‌ای ندارد و سرمایه‌گذاران از اختلاف قیمت خرید و فروش هر واحد آن، سود کسب می‌کنند. به عبارتی می‌توان گفت در صورتی که قیمت فروش واحدهای سرمایه‌گذاری این صندوق‌، از قیمت خرید آن بیشتر باشد، سرمایه‌گذاری منجر به سود خواهد شد.
سبدگردان فارابی به منظور کسب بازدهی مطلوب سرمایه‌گذاران، از تحلیلگران حرفه‌ای و خبره بازار در مدیریت صندوق «سلام» استفاده می‌کند. به این ترتیب با سرمایه‌گذاری در این صندوق می‌توانید بدون داشتن دانش یا صرف وقت برای تحلیل و بررسی بازار، بازدهی مطلوبی از سرمایه‌گذاری خود کسب کنید. در ضمن توجه داشته باشید که صندوق «سلام» نیز مانند سایر صندوق‌های سرمایه‌گذاری فعال در بازار، مجوزهای لازم برای فعالیت خود را از سازمان بورس و اوراق بهادار دریافت کرده‌ است.
به غیر از مدیریت حرفه‌ای و بازدهی مناسب، مزیت دیگر این صندوق قابلیت خرید و فروش آنلاین واحدهای سرمایه‌گذاری آن است. در واقع افراد متقاضی به‌سادگی می‌توانند بدون مراجعه حضوری به کارگزاری فارابی، فرایند احراز هویت غیرحضوری سجام و ثبت‌‌نام کارگزاری را انجام داده و سپس از طریق سامانه آنلاین معاملاتی فارابیکسو یا سایر سامانه‌های معاملات آنلاین کارگزاری‌ها اقدام به خرید واحدهای این صندوق کنند. 
علاوه بر موارد ذکر شده توجه داشته باشید که خرید و فروش واحدهای این صندوق، معاف از مالیات بوده و کارمزد معاملاتی آن نیز نسبت به کارمزد خرید و فروش مستقیم سهام بسیار ناچیز است.                           ",https://www.asriran.com/003V0E
834226,۱۴۰۱/۰۱/۲۰,فناوری و IT,"""ریچارد برانسون"" اولین مسافر موشک ""ایلان ماسک""","""برانسون"" به تازگی گفته است: امیدوارم من بتوانم روزی با یکی از سفینه‌های فضایی او (ماسک) بالا بروم و او نیز با یکی از سفینه‌های فضایی ما بالا برود.","""ریچارد برانسون"" می‌تواند اولین میلیاردری باشد که با موشک غول آسای ""ایلان ماسک"" موسوم به ""استارشیپ"" که برای پرواز به ماه و سپس مریخ طراحی شده است، به فضا می‌رود.
 
به گزارش ایسنا، بر کسی پوشیده نیست که ""ریچارد برانسون"" بنیانگذار شرکت ""ویرجین گلکتیک"" و نخستین کسی که موفق به راه‌اندازی گردشگری فضایی شد و خودش اولین نفری بود که آن را در رقابت فضایی با ""ایلان ماسک"" و ""جف بزوس"" تجربه کرد، از طرفداران بزرگ شرکت ""اسپیس‌ایکس""(SpaceX) متعلق به ""ایلان ماسک"" است.
 
شرکت هوافضایی ""اسپیس‌ایکس"" در حال نزدیک‌تر شدن به انجام اولین پرواز مداری موشک ""استارشیپ"" است و تاریخ پرتاب به سرعت نزدیک می‌شود. این گام بزرگی برای جاه طلبی‌های ""ماسک"" برای ساخت، بهره‌برداری و فرود یک سفینه فضایی جدید بر سطح مریخ خواهد بود که در نهایت می‌تواند انسان‌ها را به سیاره سرخ ببرد.
 
قبل از اینکه این پرواز بزرگ اتفاق بیفتد، آزمایشات زیادی لازم است و ""ماسک"" با برتری کامل بر ""جف بزوس"" در کسب قراردادهای مکرر با ناسا برای ساختن سیستم فرود انسانی برای برنامه ""آرتمیس""، به سرعت از دو رقیب فضایی خود ""جف بزوس"" مدیرعامل شرکت ""بلو اوریجین"" و ""ریچارد برانسون"" بنیانگذار ""ویرجین گلکتیک"" پیشی گرفته است.
 
اما به نظر می‌رسد برخلاف رقابت پیشین بر سر انجام نخستین پرواز به لبه فضا تحت عنوان ""گردشگری فضایی"" که هر میلیاردر به دنبال کسب عنوان نخستین مؤسس گردشگری فضایی بود و با پیروزی ""ریچارد برانسون"" همراه شد، این رقابت دوم، یک مبارزه دراماتیک برای جلب توجه نیست. چرا که بر اساس اعلام خبرگزاری‌ها، ""ریچارد برانسون"" به تازگی ابراز تمایل کرده است که با یکی از موشک‌های ""ایلان ماسک"" به فضا برود.
 
""ماسک"" و ""برانسون"" با هم دوست هستند، بنابراین ممکن است به صورت شخصی توافق کنند و لزوما در شبکه‌های اجتماعی مانند توییتر آن را اعلام نکنند. در این میان، یک احتمال بیش از همه وجود دارد و آن، پیشنهاد احتمالی ""ماسک"" به ""برانسون"" برای پرواز با یکی از اولین پروازهای مداری ""استارشیپ"" است.
 
بنابراین ممکن است ""ریچارد برانسون"" اولین میلیاردری باشد که با موشک ""استارشیپ"" به فضا خواهد رفت، حتی قبل از خود ""ایلان ماسک"".
 
""برانسون"" به تازگی گفته است: امیدوارم من بتوانم روزی با یکی از سفینه‌های فضایی او(ماسک) بالا بروم و او نیز با یکی از سفینه‌های فضایی ما بالا برود.
 
در واقع ""برانسون"" از مبادله یک صندلی در عملیات‌های ""اسپیس‌ایکس"" و ""ویرجین گلکتیک"" سخن گفته است.
 
گفتنی است که ""برانسون"" که یک کارآفرین شهیر است و با بالن هوای گرم جهانگردی کرده و نام‌های تجاری بی‌شماری را با پیشوند ""ویرجین"" راه‌اندازی کرده است، توسط اداره هوانوردی فدرال آمریکا به دلیل پرواز به فضا با فضاپیمای ""یونیتی ۲۲"" به عنوان یک فضانورد شناخته شده است. وی این عنوان را به دلیل عبور از آستانه ارتفاع ۵۰ مایلی که ایالات متحده آن را لبه فضا می‌داند، کسب کرده است.
 
""برانسون"" همچنین گفته است که با ""ماسک"" ارتباط دوستانه خوبی دارد و ""ماسک"" از مدت‌ها قبل، بلیت پرواز با ""ویرجین گلکتیک"" را خریداری کرده است.
 
قابل ذکر است که شرکت ""اسپیس‌ایکس"" نیز اولین فضانوردان خود را در سال ۲۰۲۰ به مدار زمین فرستاد و از آن زمان تاکنون در مجموع ۱۸ انسان را به فضا برده است.
 
""اسپیس‌ایکس"" با انجام آزمایشات تکمیلی روی موشک ""استارشیپ"" به تدریج در حال نزدیک شدن به اولین پرتاب مداری آن است. این شرکت، یک عایق برودتی کامل را دوشنبه شب روی ""استارشیپ"" آزمایش می‌کند. ضمن اینکه به تازگی موتورهای ""رپتور ۲"" بیشتری برای آن فراهم شده است که قرار است در هفته‌های آینده تعداد بیشتری از این موتورها آماده شوند.
 
در حالی که ""ماسک"" گفته است که پرواز مداری ""استارشیپ"" ممکن است در ماه مه سال جاری انجام شود، این جدول زمانی ممکن است به تعویق بیفتد.
 
اولین پرواز مداری ""استارشیپ"" احتمالا به جای تگزاس، از پایگاه کیپ کاناورال در فلوریدا انجام خواهد شد. از آنجایی که به نظر می‌رسد این برخلاف برنامه ""اسپیس‌ایکس"" برای گسترش پایگاه پرتاب فضایی خود در تگزاس است، این شرکت باید در مورد گسترش این پایگاه که قرار است دارای دو سکوی پرتاب زیر مداری، یک سکوی فرود و دو سکوی پرتاب مداری باشد، توضیحات بیشتری ارائه دهد.
 
شتاب گرفتن پروازهای گردشگری فضایی به این معنی است که وقتی ""استارشیپ"" بالاخره به مدار زمین برسد، به احتمال فراوان یک میلیاردر در اولین پرواز خصوصی آن حاضر خواهد بود و با توجه به ارتباط دوستانه میان ""برانسون"" و ""ماسک""، احتمالاً ""برانسون"" نخستین میلیاردری خواهد بود که سوار ""استارشیپ"" می‌شود.                           ",https://www.asriran.com/003V1G
834224,۱۴۰۱/۰۱/۲۰,اجتماعی ,وضعیت بحرانی گرد و غبار در قصرشیرین کرمانشاه (فیلم),ویدئویی از آلودگی وحشتناک در قصر شیرین را ببینید.,کد ویدیو  دانلود    فیلم اصلی                                     ,https://www.asriran.com/003V1E
834225,۱۴۰۱/۰۱/۲۰,اقتصادی,چرا جایی برای تست تصادف در ایران وجود ندارد,چرا در حالی که یکی از مهم‌ترین معیارها برای خرید خودرو در کشورهای پیشرفته ایمنی خودروهاست در ایران بحث ایمنی خودرو در خریدوفروش‌ها چندان در اولویت مشتری‌ها نیست؟,"این موضوع ضروری است که در داخل ایران نیز آزمایشگاه‌هایی برای تست تصادف باشد اما معنای این که آزمایشگاه تست تصادف در ایران وجود ندارد این نیست که تست تصادف خودروهای ایرانی انجام نمی‌شود.
 
روزنامه اعتماد نوشت: «تولیدکنندگان خودرو در دنیا به دو مبحث بسیار اهمیت می‌دهند؛ یکی شکل ظاهری و دیگری ایمنی خودروها؛ چراکه تنها به لحاظ داشتن این دو فاکتور مهم قادر خواهند بود بازار و مشتری را از آن خود کنند اما یکی از اصلی‌ترین مراحل بررسی خودرو در جهان تست تصادف جاده‌ای است؛ ضمن آن که بررسی مسائل ایمنی، در یک پیست مجهز صورت می‌گیرد که هیچکدام از این موارد در ایران وجود ندارد؛ هر چند ۱۰ سال پیش ۸۰ هکتار زمین در جاده قم برای راه‌اندازی مرکز تست تصادف خودروها با سهامداری خودروسازان و نظارت سازمان گسترش از سازمان امور اراضی دریافت شد و کار تسطیح زمین و احداث جاده شیب‌دار در این اراضی انجام شد اما ایجاد این مرکز تاکنون متوقف مانده است.
 
شهرام آزادی، عضو هیات علمی دانشگاه صنعتی خواجه نصیرالدین طوسی، در این باره معتقد است، ضرورت دارد تا در داخل ایران نیز آزمایشگاه‌هایی برای تست تصادف ایجاد شود و خودروسازان نیز به ایمنی خودروها توجه بیشتری داشته باشند. در ادامه پاسخ‌های آزادی، دانشیار گروه خودرو دانشکده مهندسی مکانیک دانشگاه صنعتی خواجه نصیرالدین طوسی به سوالات خبرنگار اعتماد را می‌خوانید.
 
چرا در حالی که یکی از مهم‌ترین معیارها برای خرید خودرو در کشورهای پیشرفته ایمنی خودروهاست در ایران بحث ایمنی خودرو در خریدوفروش‌ها چندان در اولویت مشتری‌ها نیست؟
 
علت اصلی این است که اطلاعات دقیقی در اختیار مشتریان قرار نمی‌گیرد. ضمن آن که تکنولوژی و دانش فنی برای ایمنی خودروها در ایران بسیار کمرنگ است، به همین دلیل است که مشتری به ناچار به موارد دیگری غیر از ایمنی اهمیت می‌دهد همچنین محصولات خودرویی عملا در ایران در یک سیستم بسته عرضه می‌شود و مشتری‌ها هم به اجبار از همین محصولات باید استفاده کنند. این در حالی است که در کشورهای دیگر سیستمی آزاد برای عرضه محصولات متنوع وجود دارد.
 
از ۲۵ اسفندماه ۱۴۰۰ تا انتهای فروردین‌ماه ۱۴۰۱ شمار جانباختگان تصادفات جاده‌ای به ۶۶۳ نفر رسید که یکی از مهم‌ترین دلایل برای این تعداد از مرگ‌ومیرها در این ایام عدم ایمنی خودروها عنوان شده است، آیا در کشورهای دیگر نیز این معضل دیده می‌شود؟
 
در بخش تلفات رانندگی تنها تکنولوژی خودرو مطرح نیست و اگر بخواهیم عوامل اصلی در این موضوع را مورد ارزیابی قرار دهیم باید گفت در وهله اول خطای انسانی مطرح است و در همه جا هم این موضوع اثبات شده است و در خطاهای رانندگی موضوع خواب آلودگی، عدم توجه به جلو، استفاده از تلفن همراه و سرعت غیر مجاز، استانداردنبودن جاده‌ها، عدم نظارت پلیس، تجهیزات ناقص پلیس، عدم آموزش و ... مطرح است که ریسک تصادفات در ایران را افزایش داده است و در کشور ما متاسفانه درصد بالایی از تصادفات ناشی از این موضوع است.
 
هر چند که استفاده از خودروهایی که به سیستم‌های ایمنی مجهز هستند تا خطای راننده را پوشش دهد تا هزینه آن خطا منجر به مرگ راننده و سرنشین‌ها نشود امروز در دنیا یک مساله اساسی است. اما به نظر می‌رسد خودروسازان ما به این موضوع وارد نشده‌اند تا در این حوزه سرمایه‌گذاری کنند. این در حالی است که باید به سمتی حرکت کنند که در این بخش سرمایه‌گذاری نیز شود.
 
ضروری است تا خودروسازان سطح ایمنی خودروها را افزایش دهند و از تکنولوژی‌های پیشرفته روز بهره گیرند و از سیستم‌هایی کمک گیرند تا خطای راننده را کم کنند و آموزش رانندگان موضوع جدی است. ضمن آن که قوانین نیز اجازه استفاده از خودرو برای افرادی که سابقه رانندگی درستی نداشته‌اند و بارها جریمه شده‌اند را نباید بدهد.
 
چرا در حالی که باید بر اساس قوانین بالادستی موضوعاتی از قبیل واردات دانش فنی، امکانات پیاده‌سازی تست تصادفات و ارزیابی عملکرد ایمنی خودرو در سازمان ملی استاندارد اجرایی شود، این امر هنوز محقق نشده است؟
 
یک دلیل آن بحث تحریم‌هاست که در چند سال اخیر محدودیت‌هایی را ایجاد کرده و ایران نمی‌تواند با شرکت‌های دارای دانش فنی چندان در تعامل باشد.
 
اما موضوع اصلی‌تر این است که عرضه محصولات در ایران بسیار محدود است و با توجه به افت سطح دستمزد خودروسازان و بدهی آنها هزینه‌کردن مجموعه خودروسازی‌ها در تحقیقات و تکنولوژی‌های پیشرفته محدودتر از قبل شده است و به نظر می‌رسد برای این که خودروسازان بخواهند به وضعیت مطلوبی بازگردند باید در وهله اول اقتصاد کشور بهبود پیدا کند؛ چرا که تا زمانی که در سطح کلان شاخص‌های اقتصادی مطلوبی نداشته باشیم نمی‌توانیم از خودروسازان انتظار سرمایه‌گذاری‌های عظیم در حوزه تکنولوژی‌هایی که منجر به بهبود کیفیت خودروها و ایمنی آنها می‌شود را داشته باشیم بنابراین کشور باید به سمت ترمیم اقتصادی پیش برود تا خودروسازان نیز تحت شرایط مناسبی اقدام به سرمایه‌گذاری در بخش تکنولوژی‌های روز و ایمنی بیشتر کنند البته این موضوع نیازمند پیش نیازهایی نیز هست که یکی از آنها رفتن به سمت بازار آزاد و رقابت‌پذیرشدن بازار است.
 
البته در کنار این قضیه موضوع واردات خودرو نیز مطرح است اما واردات خودرو به صورت محدود و از سوی عده‌ای خاص که تنها مربوط به واردکردن خودروهای لاکچری تنها برای افراد خاصی باشد، فایده‌ای ندارد زیرا باید اقشار پایین‌تر جامعه را نیز در نظر گرفت که اگر محصولاتی قرار است وارد شود در وهله اول کمک کند تا واردات این محصولات به گونه‌ای با تولیدات داخلی در رقابت باشند و باعث تحرک بازار داخلی شوند.
 
ضعف در ایمنی خودروها به‌خصوص در بخش بازنشدن ایربگ‌ها متوجه خودروسازان است یا قطعه‌سازان؟
 
نصب ایربگ جزو استانداردهای اجباری است و خودروسازان در حال حاضر نیز ایربگ را در ساخت خودروها استفاده می‌کنند اما این که ایربگ‌ها دارای مشکل هستند یا نواقصی دارند باید مورد ارزیابی جدی قرار گیرد. یکی از الزامات در ایمنی خودروها نصب ایربگ است که متاسفانه باید گفت راه زیادی در پیش است تا ایمنی خودروها در ایران به سطح مطلوبی برسد. ضرورت دارد تا سطح ایمنی همسو با سطح رفاه داخلی خودرو برای استفاده‌کننده در نظر گرفته شود تا ایمنی نیز با شرایط بین‌المللی همخوانی پیدا کند.
 
چرا تست تصادفات در ایران صورت نمی‌گیرد و سرمایه‌گذاری چندانی هم در این خصوص انجام نشده است؟
 
هر چند اقداماتی در این زمینه در دست انجام است اما بسیار محدود است و این موضوع ضروری است که در داخل ایران نیز آزمایشگاه‌هایی برای تست تصادف باشد اما معنای این که آزمایشگاه تست تصادف در ایران وجود ندارد این نیست که تست تصادف خودروهای ایرانی انجام نمی‌شود زیرا تست تصادف همه خودروهایی که برای اولین‌ بار در داخل کشور عرضه می‌شوند طبق دستور سازمان استاندارد و بر اساس آزمایش‌های هومولوگیشن در خارج از کشور انجام می‌شود و سازمان استاندارد و سازمان بازرسی و وزارت صمت این تست‌ها را مورد ارزیابی قرار می‌دهند.
 
اما پایش این موضوع در ادامه تولید که حفظ کیفیت و الزامات استاندارد برای ادامه تولیدات داخل است جای سوال دارد که لازمه آن این است که به صورت تصادفی برخی از خودروها را به خارج از کشور برای تست تصادف ارسال کنند تا نسبت به تست اولیه تولید اطمینان حاصل شود. ضمن آن که باید در بخش سرمایه‌گذاری‌ها برای تست تصادف در داخل کشور نیز جدی‌تر عمل شود.»                           ",https://www.asriran.com/003V1F
834223,۱۴۰۱/۰۱/۲۰,اجتماعی ,۲۵ فروردین، آخرین مهلت ثبت‌نام نقل و انتقال دانشجویان,درخواست انتقال به واحد الکترونیکی (مجازی) در صورت وجود مقطع، رشته، گرایش و تطابق سال قبولی در این مقطع زمانی، امکان پذیر است.,"معاون فرهنگی و دانشجویی دانشگاه آزاد اسلامی گفت: زمان ثبت درخواست انتقال دانشجویان دانشگاه آزاد اسلامی به واحد دانشگاهی الکترونیکی (مجازی) و میهمانی اضطراری به واحد دانشگاهی محل سکونت یا نزدیکترین واحد دانشگاهی محل سکونت تا ۲۵ فروردین ماه ادامه دارد.

به گزارش ایسنا، دکتر فرزاد جهان بین ضمن بیان این مطلب اظهار کرد: مهلت ثبت نام این دانشجویان که از تاریخ ۱۵ فروردین ماه ۱۴۰۱ آغاز شده بود تا روز پنج شنبه ۲۵ فروردین ماه ادامه دارد و تمدید نخواهد شد.
وی افزود: درخواست انتقال به واحد الکترونیکی (مجازی) در صورت وجود مقطع، رشته، گرایش و تطابق سال قبولی در این مقطع زمانی، امکان پذیر است.
دکتر جهان بین با بیان اینکه متقاضیان باید برای ثبت نام به سامانه منادا به نشانی monada.iau.ir مراجعه کرده و ثبت نام خود را کامل کنند، گفت: تمامی مراحل فرآیند رسیدگی به درخواست های نقل و انتقال و میهمانی از طریق سامانه منادا قابل پیگیری است و متقاضیان از مراجعه حضوری به سازمان مرکزی خودداری کنند.
                           ",https://www.asriran.com/003V1D
834221,۱۴۰۱/۰۱/۲۰,فرهنگی/هنری,"آنجلینا جولی از ""جنایات جنگی"" نوشت: کودکان بیشترین هزینه‌ را می‌پردازند",تجاوز و دیگر انواع خشونت جنسی به‌صراحت ممنوع اعلام شده است. نقض این قوانین یک جنایت جنگی است.,"آنجلینا جولی در ادامه فعالیت‌هایش برای احقاق حقوق غیرنظامیان در جنگ در حساب اینستاگرام خود بریده‌هایی از کنوانسیون‌های ژنو را به اشتراک گذاشته و بخش‌های مربوط به غیرنظامیان درگیر جنگ را برجسته کرد.
به گزارش ایسنا، به نقل از خبرگزاری رویترز، آنجلینا جولی، بازیگر و نماینده ویژه سازمان ملل متحد در پست اینستاگرامی خود این کنوانسیون‌ها را «تلاشی برای محدود کردن صدمات جنگ و کاهش درد و رنج» توصیف کرد.
کنوانسیون‌های ژنو که در سال ۱۹۴۹ مورد توافق قرار گفتند، مجموعه‌ای از معاهدات و توافق‌های بین‌المللی هستند که استانداردهای رفتار با بیماران، مجروحان و غیرنظامیان را در زمان جنگ، تعیین می‌کنند.
جولی همچنین خلاصه‌ای از قوانین جنگی کنوانسیون‌های ژنو را به اشتراک گذاشته و نوشت، «هرگز نباید غیرنظامیان مورد هدف قرار گیرند» و «پزشکان و مددکاران باید محافظت شوند.» «چیزهایی که غیرنظامیان برای بقا به آن‌ها نیاز دارند - مانند غذا و آب - نباید نابود شده یا از آنان دریغ شود.»
این بازیگر برنده اسکار همچنین نوشت: تجاوز و دیگر انواع خشونت جنسی به‌صراحت ممنوع اعلام شده است. نقض این قوانین یک جنایت جنگی است.
جولی به عنوان نماینده ویژه سازمان ملل، در کمیساریای عالی سازمان ملل متحد برای پناهندگان فعالیت کرده و توجهات را به بحران‌های انسانی در سراسر جهان از جمله میانمار و یمن جلب کرده است.
او همچنین به اوکراین پرداخته و به‌طور بخصوص، بیان کرده است که کودکان «بیشترین هزینه‌ را خواهند پرداخت.»                           ",https://www.asriran.com/003V1B
834222,۱۴۰۱/۰۱/۲۰,اجتماعی ,چه نسل ترسناکی تربیت می‌کنیم,بچه‌هایی که روزی ۲۰۰ بار جمله آشغال «نمی‌خواهند ما قهرمان شویم» را می‌شنوند، چگونه قرار است به مردان و زنان بالغی تبدیل شوند که مسئولیت کارشان را بپذیرند و از شکست، پل پیروزی بسازند؟ به‌راستی با این نسلی که تربیت می‌کنیم آینده ما چه شکلی خواهد بود؟,"رسول بهروش، روزنامه‌نگار، در یادداشتی در روزنامه همشهری نوشت: «به جرأت می‌توان گفت بخشی از زشت‌ترین، کریه‌ترین و نفرت‌انگیزترین روزهای تاریخ فوتبال ایران از نظر فرهنگی و اخلاقی را سپری می‌کنیم. این یک اضمحلال محض است؛ یک نابودی مطلق که اگر از بیرون به آن نگاه کنی، تازه عمق فاجعه را درک می‌کنی. 
 
این روزها پرخاش، عصبانیت، بداخلاقی و هرج‌ومرج حرف اول فوتبال ایران را می‌زند. گویی هیچ مرزی برای توقف خشونت کلامی وجود ندارد. هر رفرش در هر سایت و صفحه و خبرگزاری مساوی است با صدور حداقل یک بیانیه یا مصاحبه آتشین از سوی یکی از باشگاه‌های کشور. 
 
بعد از اعلام آرای کمیته انضباطی در مورد داربی تهران و نیز بازی استقلال و گل‌گهر، این فضای متعفن به اوج خودش رسید. آن قدر بیانیه‌پراکنی اتفاق افتاد که حال آدمیزاد را به هم می‌زد. 
 
به موازات این فضا، درگیری‌های کلامی دو باشگاه پرسپولیس و استقلال با هوادار و پیکان ادامه داشت، بعضی تیم‌های جام حذفی به زمان و مکان مسابقات‎شان اعتراض داشتند و خلاصه یک بلبشوی کامل بر رسانه‌های ورزشی حاکم بود. باز خدا را شکر که در فوتبال آماتور ایران به تیم قهرمان، «تشتک» هم جایزه نمی‌دهند، وگرنه اگر گوشه‌ای از گردش مالی هنگفت فوتبال اروپا اینجا وجود داشت، لابد کشته هم می‌دادیم!
 
یک‌سری کانال هواداری با منافع بزرگ مالی، هواداران تیم‌های مختلف را به جان هم می‌اندازند و سود چشمگیری به جیب می‌زنند. روزانه هزاران کامنت در فضای مجازی منتشر می‌شود که محتوای خیلی از آنها توهین به بزرگان، محترمان و حتی بنیان‌گذاران فقید باشگاه مقابل است. 
 
بعضی از این آدم‌ها طوری به ناموس و خانواده هواداران رقیب توهین می‌کنند که انگار با پلیدترین موجودات تاریخ مواجه‌اند. این فضا باید توسط عاقله‌مردها مدیریت شود اما ‌ای دریغ که کسی در میدان نیست. خیلی از مدیران و پیشکسوت‌ها که با شهوت دیده‌شدن، خودشان آتش‌بیار معرکه شده‌اند، مربیان کنار خط قیامت به پا می‌کنند و باشگاه‌ها هم در طول روز چندین بیانیه هتاکانه و مبتذل علیه هم بیرون می‌دهند.
 
اجازه بدهید عمیقا نگران کودکانی باشیم که در این فضا پرورش پیدا می‌کنند. بسیاری از بچه‌های کم‌سال، بخش زیادی از اوقات فراغت‌شان را پای همین کانال‌ها و صفحات هواداری می‌گذرانند. به این ترتیب آنها هر روز ساعت‌ها مشق خشونت و نفرت می‌کنند؛ تمرین دوست‌نداشتن، تمرین این که هیچ عقیده و سلیقه مخالفی را تحمل نکنند و به اعضای خانواده هم بد و بیراه بگویند، فقط به‌ خاطر این که یک نفر از آنها رنگ دیگری را دوست دارد! تمرین این که هر شکستی در زندگی را گردن دیگران بیندازند. 
 
بچه‌هایی که روزی ۲۰۰ بار جمله آشغال «نمی‌خواهند ما قهرمان شویم» را می‌شنوند، چگونه قرار است به مردان و زنان بالغی تبدیل شوند که مسئولیت کارشان را بپذیرند و از شکست، پل پیروزی بسازند؟ به‌راستی با این نسلی که تربیت می‌کنیم آینده ما چه شکلی خواهد بود؟ همه ما «فوتبال» را دوست داریم اما این لعنتی قرار بود یکی از آرام‌بخش‌های ما در این روزگار پرفشار باشد، نه این که خودش به ابزار بیزاری تبدیل شود. کاش می‌شد تا اطلاع ثانوی پای همه محتواهای تولیدشده در فوتبال ایران عبارت «منفی ۱۸» را درج کرد.»                           ",https://www.asriran.com/003V1C
834220,۱۴۰۱/۰۱/۲۰,اجتماعی ,زوج‌های هم‌سن بیشتر جدا می‌شوند؟,در این میان ازدواج زنان و مردان همسن در سال۱۳۹۶ عدد ۷۱هزارو۸۱۷ مورد ثبت شده که در سال۱۴۰۰ این عدد تا پاییز به ۴۹هزارو۷۸۶ مورد رسیده و طلاق نیز در این گروه سنی از ۱۹هزارو۹۴۷ مورد به ۱۵هزارو۵۳۴ مورد رسیده است.,"حتما تصاویر حسادت‌برانگیز آن دسته از زوج‌هایی را که سال‌هاست با یکدیگر زندگی می‌کنند و از پس مشکلات برآمده‌اند دیده‌اید. آن دسته که عکس‌های دوستانه و محبت‌آمیزشان دست‌به‌دست می‌شود و شبیه الگوواره‌ای در شبکه‌های اجتماعی می‌چرخد. این زوج‌ها ممکن است بتوانند الگویی وسوسه‌آمیز برای دیگر زوج‌ها باشند، اما در این گزارش مدنظر ما نیستند.
 
روزنامه «همشهری» در ادامه نوشت: ما در اینجا سراغ آن دسته رفته‌ایم که از یکدیگر جدا شده‌اند و حتی کوچک‌تر؛ آن دسته‌ای که نخستین جدایی‌شان را به ثبت رسانده‌اند. در این زمانه آدم‌ها چقدر می‌توانند یکدیگر را بپذیرند و با هم زندگی کنند؟ تاب‌آوری و آستانه تحمل آنها برای زوج بودن چند سال است؟ معمولا جزو کدام گروه سنی هستند و چقدر با هم تفاوت سنی دارند؟ چه دلایلی باعث تاب‌آوری بیشترشان در قالب زوج بوده است؟ 
 
میانگین طول مدت ازدواج در ۴ سال گذشته
 
در سال ۱۳۹۶ میانگین طول مدت ازدواج ۹سال‌و۲ماه ثبت شده است. این آمار را مرکز آمار ایران منتشر کرده و مربوط به آن دسته است که صیغه طلاق بین‌شان جاری شده. اما حالا همین مرکز، میانگین طول مدت ازدواج را در سال ۱۴۰۰ به ۱۰سال‌ و ۷ ماه رسانده. این به‌ معنای آن است آن دسته که سال‌هاست با هم زندگی می‌کنند و همچنان در کنار یکدیگرند و طلاق نگرفته‌اند در این آمار قرار نگرفته و شامل آن نشده‌اند.
 
نکته‌ قابل توجه این است که اعداد ارائه شده تا پاییز سال گذشته بوده و باید این نکته را مورد توجه قرار داد که با وجود سال‌های سخت شیوع کرونا و شرایط سخت اقتصادی، ما با بیشترین میانگین طول مدت ازدواج در ۴سال گذشته روبه‌رو بوده‌ایم. شاید مهم‌ترین نکته این آمار آن باشد که در این سال‌ها زوج‌ها بیش از پیش درصدد تحمل سختی‌های زندگی و یکدیگر بوده و آمار را یک‌ونیم‌درصد از ۴سال پیش رشد مثبت داده‌اند.
 
مرکز آمار همچنین در جدول دیگری این موضوع را بررسی کرده که همسن‌ و سال‌ها بیشتر از یکدیگر طلاق می‌گیرند و آن‌ دسته که ۱۵سال اختلاف سنی داشته و مرد بزرگ‌تر از همسرش بوده کمترین آمار طلاق را به ثبت رسانده‌اند. در واقع بهتر است مسئله را اینگونه روشن کنیم که بین کسانی که طلاق گرفته‌اند، کمترین آمار برای ازدواج‌هایی ثبت شده که مردان خیلی بزرگ ترند. البته درنظر داشته باشید که بیشترین آمار ازدواج نیز میان زوج‌های همسن و سال است و طبعا آمار طلاق هم بین همین گروه بالا بوده است.
 
نقش تفاوت سنی در جدایی
 
در همین اعداد ارائه شده از سوی مرکز آمار ایران نشان داده شده است که در سال۱۳۹۶ مردانی که زیر ۱۵سال ازدواج کرده‌اند ۴۳نفر بوده، درحالی‌که در سال۱۴۰۰ این عدد به ۱۹نفر رسیده است. این آمار کاهشی درباره زنان نیز صدق می‌کند، اما در اندازه‌هایی بزرگ تر؛ یعنی ۳۳هزار و ۳۸۴زن کمتر از ۱۵سال در سال۱۳۹۶ راهی خانه بخت شده‌اند و این عدد در پاییز۱۴۰۰به ۲۵هزارو۶۴۶نفر رسیده است.
 
اما در همین جدول آن دسته که ۴۰سال به بالا داشته و ازدواج کرده‌اند در سال۱۳۹۶ در میان مردان ۴۵هزارو۲۳۳نفر بوده و این عدد تا پاییز گذشته به ۴۲هزارو۹۳۶نفر رسیده است. در میان زنان نیز این عدد از ۲۴هزارو۶۳۴ به عدد ۲۸هزارو۶۸۹ نفر در سال گذشته رسیده و افزایش داشته است. این نشان می‌دهد ازدواج در سنین بالا روندی افزایشی داشته است.
 
در جدول طلاق نیز مردانی که در سال۱۳۹۶ در سن کمتر از ۱۵سال طلاق گرفته‌اند، یک نفر بوده که این عدد در سال۱۴۰۰به صفر رسیده، اما زنان در همین گروه سنی هزارو۴۸مورد طلاق را به ثبت رسانده‌اند که این عدد در سال۱۴۰۰ به ۷۳۴طلاق کاهش یافته است. سال۱۳۹۶ در گروه سنی بالای ۴۰سال نیز ۵۲هزارو۴۶مرد طلاق گرفته‌اند که این عدد پاییز۱۴۰۰ به ۵۰هزارو۵۹۶ رسیده و زنان بالای ۴۰سال هم به نسبت سال۱۳۹۶ که ۳۲هزارو۵۹ مورد طلاق را به ثبت رسانده بودند، در سال گذشته تا پاییز این عدد به ۳۲هزارو۸۳۵ رسیده و افزایش داشته است.
 
در این میان ازدواج زنان و مردان همسن در سال۱۳۹۶ عدد ۷۱هزارو۸۱۷ مورد ثبت شده که در سال۱۴۰۰ این عدد تا پاییز به ۴۹هزارو۷۸۶ مورد رسیده و طلاق نیز در این گروه سنی از ۱۹هزارو۹۴۷ مورد به ۱۵هزارو۵۳۴ مورد رسیده است.
 
ازدواج میان‌ زوج‌هایی که مرد ۱۵سال از همسر خود(زن) بزرگ‌تر است در سال۱۳۹۶ عدد ۱۶هزارو۱۱۹ مورد ثبت شده که سال۱۴۰۰ این عدد تا پاییز ۱۲هزارو۸۴۰ مورد بوده است.  همین تفاوت سنی بین زوج‌ها در طلاق نیز از ۵هزارو۶۱۸مورد در سال۱۳۹۶به ۳هزارو۹۱۴مورد رسیده است.
 
همسری با حمایت پدرانه
 
اما در جدول طلاق‌ براساس طول مدت ازدواج، امری به روشنی دیده می‌شود، و آن هم اینکه هر چه طول مدت ازدواج میان افراد افزایش یابد، آمار طلاق میان آنها کاهش پیدا می‌کند. آن دسته از زوج‌هایی که بیش از ۲۰سال با یکدیگر زندگی کرده‌اند به شکل محسوسی تحمل‌شان نسبت به یکدیگر افزایش داشته و طلاق میان‌شان کمتر اتفاق می‌افتد. اما بیشترین میزان طلاق‌ در ۵سال اول ازدواج رخ می‌دهد. می‌توان با اطلاعات این جدول این پرسش را مطرح کرد که چرا با همه آگاهی‌بخشی‌ها نسبت به آمادگی‌ و شناخت قبل از ازدواج، همچنان این الگو تغییری نکرده است و زنان و مردان در ابتدای زندگی به دلزدگی از یکدیگر و جدایی تن می‌دهند؟
 
ساناز فلاح‌زاده، روانشناس می‌گوید که پیوند ازدواج از پیچیده‌ترین نوع ارتباط انسانی است که بررسی ابعاد متعدد آن سال‌هاست پژوهش‌های فراوانی در رشته‌های مختلف علوم انسانی و به‌طور اخص دانش روانشناسی را به‌خود معطوف کرده است. او می‌گوید: «در نگاه اول آمارها گیج‌کننده به‌نظر می‌رسد! اما ابتدا به رابطه یا همبستگی میان طول مدت ازدواج و کاهش نرخ طلاق بپردازیم. از دیدگاه نظریه رفتاری، عقلانی و هیجانی، تبیین این موضوع را می‌توان به رشد عقلانی زوجین، افزایش کنترل هیجانی، عادت و یافتن توانایی مواجهه و مقابله با مسائل موجود در زندگی زناشویی، مربوط دانست.»
 
از دیگر سو او به عوامل فرهنگی مانند بزرگ شدن فرزندان و اینکه طلاق تهدیدی برای زندگی زناشویی یا همسریابی آنان خواهد بود، اشاره می‌کند که می‌تواند از دلایل کاهش نرخ طلاق در ازدواج‌های طولانی‌مدت باشد. مسئله دیگر افزایش سن ازدواج‌هایی است که منجر به طلاق شده‌اند و از ۸سال به ۱۰سال رسیده است. فلاح‌زاده این موضوع را نشانه خوبی از افزایش میزان تاب‌آوری افراد و افزایش سواد رابطه میان زوج‌ها می‌داند.
 
اما درباره زوج‌هایی که در آن مردان ۱۵سال بزرگ‌تر از همسر خود (زنان) هستند باید به‌گونه‌ای با تحلیلی روان‌کاوانه از آن سراغ گرفت.
 
به اعتقاد فلاح‌زاده تحلیل این رفتار را می‌توان ناشی از جامعه پدرسالارانه دانست: «پدر مظهر اقتدار و قدرت بوده و در خانواده فردی پیشرو محسوب می‌شود. بنابراین در ازدواج‌ها اگر مرد خیلی بزرگ‌تر باشد شمایل پدر را به‌خود می‌گیرد. همین امر باعث می‌شود زنان با احترام و پیروی بیشتری در زندگی زناشویی رفتار ‌کنند.
 
در مقابل مرد نیز عطوفت بیشتری به همسرش خواهد داشت. اما از دیدگاه عقلانی و هیجانی، طبق باورهای موجود در جامعه، احترام به بزرگ‌تر در این نوع روابط مطرح خواهد شد. اینکه فرد بزرگ‌تر تجربه بیشتری داشته و همین‌ امر زن را در این نوع پیوندها تابع‌تر خواهد کرد. در مقابل نیز وقتی فرد (مرد) با فردی کوچک‌تر از خود از نظر سنی و عقلی روبه‌رو می‌شود، انعطاف و صبر بیشتری به خرج می‌دهد.»
 
مقاومت در برابر انعطاف
 
اما چرا در این آمار آن دسته که یک تا ۵سال از شروع زندگی مشترک‌شان گذشته، در صدر آمار طلاق قرار گرفته‌اند؟ فلاح‌زاده معتقد است: «سال‌های ابتدایی ازدواج نیازمند توان مواجهه و مقابله با امور زیادی است. ازدواج میان انسان‌ها، تنها پیوند میان ۲فرد نیست، بلکه پیوند میان ۲خانواده، ۲فرهنگ و عقیده، ۲جایگاه اجتماعی و اقتصادی نیز محسوب می‌شود. هر چه تفاوت میان این ابعاد بیشتر و آشکارتر باشد، احتمال توانایی کنار آمدن افراد (خصوصاً هنگامی که آموزش‌های کافی درباره سواد رابطه به آنها داده نشده باشد)، کمتر و نامحتمل‌تر خواهد بود.»
 
از سوی دیگر باید به این نکته توجه کرد که طبق دیدگاه عقلانی-هیجانی، باورهای مرکزی افراد، جزو ارکان اصلی شخصیت و رفتار آنهاست که به‌وجود فرد قوام و دوام می‌بخشد. این روانشناس می‌گوید: «در سال‌های ابتدایی ازدواج به دلایل مختلفی که ذکر شد، باورهای فرد به‌طور مداوم در معرض تعدی و آسیب قرار می‌گیرد و (جدای از درست و غلط بودن یا آگاهانه یا ناآگاهانه بودن) همه تلاش فرد حفظ این باورها و ارزش‌هاست. همین امر فرد را وادار به مقاومت و حفظ ارزش‌هایی می‌کند که تا پیش از آن با آن زیسته. این موضوع می‌تواند یکی از دلایل طلاق زودهنگام باشد.» در واقع از نظر او در سال‌های ابتدایی ازدواج، صیانت از ذات منجر به جنگ و نهایتا جدایی خواهد شد.
 
همچنین می‌توان به این نکته توجه کرد که در چند دهه اخیر با توجه به پیشرفت در فناوری اطلاعات و فراگیر شدن شیوه‌های آموزشی، همچنین غیاب متولی مناسبی برای چگونگی آموزش‌ها باعث شده آموزش‌های غلط به والدین داده شود و منجر به پرورش افراد در ظاهر بالغی شود که صفاتی چون خودشیفتگی و نمایشگری تا حد اختلال درگیرشان کرده است. به‌گونه‌ای که همین امر می‌تواند یکی از دلایل افزایش نرخ طلاق در ازدواج‌های جدید و با سن کمتر از ۵سال باشد. به قول معروف فرد دیگر طاقت ندارد کسی به او بگوید بالای چشمش ابروست! 
 
فلاح‌زاده با بسط این موضوع به صفت دیگری اشاره می‌کند که بعضی والدین و فرزندان آنها با افتخار از آن یاد می‌کنند، و از دلایل شکست زندگی زوج‌ها محسوب می‌شود؛ وابستگی. او می‌گوید: «هنگامی‌که محبت با وابستگی اشتباه گرفته شود، شکل سلب مسئولیت، دخالت، و نهایتاً احساس ناتوانی از امور شخصی را به فرد می‌دهد.
 
والدینی که فرزندان خود را با شیوه‌های به‌اصطلاح نوین که سرشار از محبت کلامی و عملی (بی‌شک غیرعاقلانه) برای زندگی مشترک آماده می‌کنند، متأسفانه مسیری غلط برای رسیدن به هدف را برگزیده‌اند. همان‌ها که می‌گویند فرزندمان نازک‌تر از گل نشنیده و سنگین‌تر از قاشق بلند نکرده! بنابراین با چنین تربیتی انتظار تسلیم، طلاق و بازگشت به زندگی وابسته و اقناع کننده نیازهای خودشیفته‌وار فرد، آنچنان هم دور از انتظار نخواهد بود.»                           ",https://www.asriran.com/003V1A
834219,۱۴۰۱/۰۱/۲۰,بین الملل,ایلان ماسک معدنچی می‌شود,مدیرعامل شرکت تسلا روز جمعه در توییتی نوشت: قیمت لیتیوم سر به فلک کشیده! تسلا ممکن است مجبور شود مستقیما وارد عرصه استخراج و پالایش لیتیوم در مقیاس بزرگ شود، مگر آنکه هزینه‌ها بهبود یابد.,"برقی‌شدن خودروهای سواری با مزایای شناخته شده‌ای از جمله کاهش انتشار کربن و از بین رفتن وابستگی به سوخت‌های فسیلی همراه است، با این وجود مانعی بزرگ وجود دارد که سازندگان وسایل نقلیه برقی در حال حاضر با آن مواجه هستند و آن قیمت بسیار بالای لیتیوم است.
به گزارش ایسنا و به نقل از فیوچریزم، یکی از مشکلات شرکت‌های سازنده‌ی خودروهای برقی دسترسی به عناصر کمیابی است که برای ساخت باتری این وسایل نقلیه مورد نیاز است.
استخراج لیتیوم کاری به شدت دشوار است و هزینه‌های محیط‌ زیستی قابل توجهی بر جهان تحمیل می‌کند. استخراج لیتیوم، به خاک صدمات بسیاری رسانده و موجب آلودگی هوا می‌شود. عملیات استخراج لیتیوم، جریان‌های آبی را که مورد استفاده انسان و چهارپایان است و برای آبیاری محصولات کشاورزی مورد استفاده قرار می‌گیرند، آلوده می‌کند.
به همین دلیل است که ما اکنون در میانه بحران لیتیوم قرار داریم. با وجود دلایل دیگری مانند افزایش تقاضا برای خودروهای برقی، قیمت جهانی لیتیوم در یک سال گذشته به بیش از ۴۵۰ درصد افزایش یافته است.
اکنون به نظر می‌رسد که این موقعیت، تسلا را به سوی قدم نهادن در صنعتی جدید سوق دهد.
ایلان ماسک، مدیرعامل شرکت تسلا روز جمعه در توییتی نوشت: قیمت لیتیوم سر به فلک کشیده! تسلا ممکن است مجبور شود مستقیما وارد عرصه استخراج و پالایش لیتیوم در مقیاس بزرگ شود، مگر آنکه هزینه‌ها بهبود یابد.
وی افزود: این عنصر به خودی خود با کمبود مواجه نیست؛ زیرا لیتیوم در سراسر زمین وجود دارد، اما سرعت استخراج و پالایش آن کم است.
این پیشنهادی قابل توجه است؛ زیرا تسلا برای آغاز کسب‌وکار استخراج معدنی خود به منابع زیادی نیاز دارد.
علاوه بر این، شرکت‌های دیگر به طور فزاینده‌ای به دنبال راهی برای پایان دادن به وابستگی ما به این عنصر هستند. برای مثال برخی از محققان باور دارند که زینک می‌تواند جایگزین ارزشمندی باشد. سایرین باور دارند که باتری‌های نمکی یا سدیم-یون می‌توانند جایگزین‌های امیدوارکننده‌ای باشند.
با این وجود جایگزین مناسبی که بتوان آن را در مقیاس بالا تولید کرد و همچنین بتواند با چگالی انرژی قابل توجه باتری‌های لیتیوم یون رقابت کند، هنوز پیدا نشده است.
به زبان دیگر به رغم افزایش قیمت‌ها، تسلا احتمالا در آینده‌ی نزدیک به لیتیوم وابسته می‌ماند. این بدان معناست که ما ممکن است شاهد افزایش قیمت خودروهای برقی شرکت تسلا و سایر شرکت‌ها باشیم که این موضوع تلاش مداوم برای پذیرش گسترده خودروهای برقی توسط عموم را با مشکل روبه‌رو می‌کند.
در حقیقت ماه گذشته تسلا مجبور شد قیمت‌ خودروهای خود را افزایش دهد و اکنون ارزان‌ترین مدل تسلا یعنی مدل ۳ قیمتی بیش از ۴۶ هزار دلار دارد.
اکنون دوره سختی برای سازندگان خودروهای برقی است. کمبود ریزتراشه و بی‌ثباتی‌های سیاسی ایجاد شده در نتیجه حمله روسیه به اوکراین باعث افزایش قیمت کالاها شده است.
نیاز به جایگزینی برای باتری‌های لیتیوم-یون هیچگاه تا این اندازه حس نشده بود و شرکت‌های سراسر جهان به شدت به دنبال یافتن راه‌هایی برای پاسخگویی به تقاضای فزاینده‌ی جامعه هستند. اما آیا تسلا می‌تواند با ایجاد معادن لیتیوم خود شرایط را تغییر دهد؟ برای پاسخ به این سوال باید منتظر بمانیم.                           ",https://www.asriran.com/003V19
834216,۱۴۰۱/۰۱/۲۰,حوادث,تصادف نیکولاس لطیفی و لنس استرول در جریان تعیین خط گرندپری استرالیا (فیلم),تصادف شدید نیکولاس لطیفی و لنس استرول در جریان تعیین خط گرندپری فرمول یک استرالیا را ببینید.,کد ویدیو  دانلود    فیلم اصلی                                     ,https://www.asriran.com/003V16
834218,۱۴۰۱/۰۱/۲۰,اجتماعی ,جزئیات انتخاب رنگ سال در ایران برای اولین بار,پنتون سیستم بزرگی دارد که تمام کدهای رنگی را در خود جای داده است و تولیدکنندگان و طراحان مختلف در دنیا وقتی می‌خواهند مطمئن شوند رنگ مورد استفاده‌شان همان رنگی است که مشتری می‌خواهد به آن مراجعه می‌کنند.,"کارگروه سامان‌دهی مد و لباس کشور برای اولین بار تصمیم گرفته رنگ سال ایرانی را مشخص کند. «سبز ایرانی» یا همان «سبز پرشین»، رنگی است که به عنوان رنگ سال ۱۴۰۱ انتخاب شده است.
روزنامه «خراسان» در ادامه نوشت: این کارگروه با هدف بازآفرینی ارزش‌های دینی، ملی و قومی، احیا و توسعه زیبایی‌شناسی بومی در کشور، چنین تصمیمی را در دستور کار قرار داده است. انتخاب رنگ سال برای یازدهمین جشنواره مد و لباس فجر اقدام تازه‌ای است از سوی کارگروه سامان‌دهی مد و لباس کشور و نمادی از تغییراتی است که در جشنواره پیش رو ایجاد خواهد شد. 
اما آیا تا امروز اسم رنگ سبز ایرانی به گوش شما خورده است و می‌دانستید یکی از ۹ رنگی است که دنیا آن را به نام ایران می‌شناسد؟ به‌بهانه انتخاب رنگ سال، با این رنگ و نحوه هماهنگ کردن برای چیدمان خانه و پوشش، بیشتر آشنا خواهید شد. همچنین گفت‌وگویی با دبیر یازدهمین جشنواره مد و لباس فجر درباره ضرورت، مراحل و دلایل انتخاب رنگ سال خواهیم داشت که در ادامه خواهید خواند.
 
تاریخچه انتخاب رنگ سال در جهان
انتخاب رنگ سال اگرچه اولین بار است که در ایران اتفاق می‌افتد اما در دنیا سابقه چندین ساله دارد. شرکت پنتون یکی از شرکت‌های شناخته‌شده در انتخاب رنگ سال جهانی است که از ۲۲ سال پیش با انتخاب و معرفی رنگ سال تاثیر زیادی در جهت‌دهی دنیای مد و دکوراسیون به سمت رنگ سال دارد. شعار این شرکت می‌گوید: «از آنجا که ۸۰ درصد از تجربه‌های زندگی از طریق چشم فیلتر می‌شود ما می‌فهمیم انتخاب رنگ یک موضوع بسیار مهم است.»
پنتون سیستم بزرگی دارد که تمام کدهای رنگی را در خود جای داده است و تولیدکنندگان و طراحان مختلف در دنیا وقتی می‌خواهند مطمئن شوند رنگ مورد استفاده‌شان همان رنگی است که مشتری می‌خواهد به آن مراجعه می‌کنند.
روش انتخاب رنگ سال در این موسسه هم به این شکل است که نماینده‌ گروه‌های استاندارد رنگ در اتاقی با دیوارها و وسایل سفیدرنگ جمع می‌شوند تا ایده‌ای به آنان تلقین نشود. سپس هر کدام از کارشناسان اشیایی را که رنگ‌های الهام‌بخش دارند، به افراد حاضر نشان می‌دهند و درباره آن با هم گفت‌وگو می‌کنند تا به یک جمع‌بندی نهایی درباره رنگ سال آینده برسند.
 
سبز ایرانی، یادگاری از کوزه‌گری و کودکی
 
اولین استفاده از رنگ سبز ایرانی در متون انگلیسی به سال ۱۸۹۱ میلادی برمی‌گردد. سبز ایرانی یا سبز پرشین در طیف رنگ سبز قرار دارد و ترکیبی از رنگ سبز تیره و خاکستری است که آبی‌تر از سبز معمولی و روشن‌تر از سبز شوکران است. به رنگ سبز ایرانی، سبز خزه دریایی هم گفته می‌شود و طیف تیره‌تر این رنگ را به نام سبز کله‌غازی می‌شناسند. رنگ سبز ایرانی یکی از ۹ رنگ معروف ایرانی است که جهان، آن را به نام ایران می‌شناسد.
 
شاید برایتان این سوال مطرح شود که چرا آنها این کد رنگی را به نام سبز ایرانی می‌شناسد؟ سبز ایرانی همان رنگی است که در کوزه‌گری و فرش‌بافی ایرانی مورد استفاده قرار می‌گیرد. این رنگ نماد بهشت، تقدس، پرهیزکاری و طبیعت و بیانگر جذابیت و ثبات در کنار امید و شادابی است. همان‌طور که شاعران شعر فارسی با استفاده از رنگ سبز در اشعارشان به دنبال ایجاد حس سرسبزی، امیدواری و شادی بوده‌اند. بطور مثال فردوسی در شاهنامه این طور می‌گوید: «سرت سبز باد و دلت شادمان / تنت پاک ودور از بد بدگمان»
 
فرصت‌ طلایی آشنایی با این رنگ آرامش‌بخش
 
رنگ سبز ایرانی که در زیرمجموعه رنگ سبز بهاری قرار می‌گیرد مانند بیشتر طیف‌های رنگ سبز مایه آرامش‌بخشی است و می‌تواند احساسات منفی مانند اضطراب، استرس و دلهره را کنترل کند. انتخاب رنگ سبز ایرانی به عنوان رنگ سال ۱۴۰۱ می‌تواند بهانه‌ یا حتی فرصتی طلایی باشد تا بیشتر از این رنگ در فضای منزل و کار استفاده کنید و از آثار مثبت آن بر روحیه و احساسات خود نهایت بهره را ببرید. 
 
آدم‌ها دوست دارند در فضای سبز قدم بزنند، ترجیح‌شان این است که قرارهای دوستانه و خانوادگی‌شان را در جایی سبز تنظیم کنند و با استفاده از گلدان در خانه و محل کار به دنبال ایجاد یک محیط کوچک سبز برای خود هستند. البته تمایل انسان‌ها به رنگ سبز بی‌دلیل نیست چون محققان بر این باورند که رنگ سبز، به ویژه در طبیعت یادآور خاطرات کودکی است و به همین دلیل دیدن آن برای هر فرد روح‌نواز و شیرین است. حتی برخی استفاده از رنگ سبز و طبیعت را در بازه‌های زمانی حساس زندگی مانند تغییر ناگهانی وضعیت سلامتی یا شکست شغلی موثر می‌دانند. 
 
به کارگیری رنگ سبز در خانه و محل کار می‌تواند ذهن‌ را به طبیعت نزدیک کند و یادآور طبیعتی باشد که در فضاهای شهری کمتر به آن دسترسی وجود دارد. رنگ سبز در اتاق کار می‌تواند به شما انرژی، خوش‌بینی و امیدواری به آینده بدهد و در خانه ذهن‌تان را از شلوغی و دغدغه‌ها دور کند.
 
اصول داشتن خانه سبز و پوشش سبز در سال سبز
 
اگر قصد استفاده از رنگ سبز در دکوراسیون خانه، محل کار یا پوشش خود را دارید نباید بی‌گدار به آب بزنید. بکارگیری رنگ سبز در هر کدام از این موارد قواعدی دارد که رعایت آن‌ها می‌تواند تاثیر بهتر و بیشتری داشته باشد.
 
دیوارها و سقف| اگر قصد استفاده از رنگ سبز در دیوارها و سقف را دارید از سبز تیره استفاده نکنید چون ممکن است ظاهر دکوراسیون داخلی تحت تاثیر آن قرار گیرد. در عوض استفاده از زمینه‌های روشن‌تر و ملایم‌تر رنگ سبز به محیط ظاهری آرام، ایمن و خنک می‌بخشد و فضا را بزرگ‌تر از آن‌چه هست نشان می‌دهد.
 
اشیا، فرش و کابینت| البته از این نکته هم نباید غافل شد که تاثیر روان‌شناختی رنگ سبز بر روحیه انسان، شخصی است. پس بهتر است قبل از این که بخشی از دکور خود را به رنگ سبز دربیاورید چند بار در یک فضای سبز قدم بزنید و بنا به برداشت شخصی‌تان از این رنگ در خانه و محل کار استفاده کنید. استفاده از اشیا، فرش، صندلی و کابینت سبز می‌تواند فضایی پرجنب‌وجوش در آشپزخانه ایجاد کند.
 
اتاق خواب| رنگ سبز در اتاق خواب می‌تواند کمک بزرگی برای کنترل ضعف اعصاب و فشارهای روحی باشد. بنابراین اگر یک اتاق در خانه دارید و بیشترین زمان خود را در آن‌جا می‌گذرانید سبز می‌تواند یکی از گزینه‌های اصلی روی میز باشد.
 
اتاق مطالعه| رنگ سبز می‌تواند با کاهش استرس به خلاقیت بیشتر منجر شود و سرعت مطالعه کودکان را بالا ببرد. به همین دلیل استفاده از سبز روشن (سبز ترکیب شده با رنگ سفید) در اتاق کودکان کاربرد زیادی دارد.
 
پوشش| سبز از دسته رنگ‌های ثانویه و جزو رنگ‌های سرد و خنثی است و یکی از کم‌ریسک‌ترین رنگ‌ها برای ترکیب با رنگ دیگری است. اما برای داشتن بهترین ترکیب رنگ می‌توان از چرخه رنگ‌ها کمک گرفت. اگر قرار است در پوشش‌تان از رنگ سبز استفاده کنید چند راه دارید. می‌توانید به سراغ ترکیبات رنگی بروید که بر اساس هارمونی رنگ‌ها در چرخه رنگ، در کنار سبز قرار می‌گیرد. آبی و بنفش در این دسته قرار دارند و ترکیب آن‌ها با رنگ سبز می‌تواند بسیار دلنشین باشد همان طور که قرار گرفتن جنگل و آسمان یا جنگل و دریا از چشم‌نوازترین صحنه‌های طبیعت است. 
 
همچنین می‌توانید از رنگ‌های مکمل استفاده کنید. زرد، سفید، نارنجی و قرمز در دسته مکمل رنگ سبز قرار می‌گیرند و در سال‌های اخیر ترکیب سبز و زرد با استقبال خوبی مواجه شده است. قدم آخر این است که برای استفاده از رنگ سبز از تناژهای مختلف این رنگ مانند سبز سدری، سبز پاستلی، زیتونی و ... استفاده کنید.
 
فراگیرترین رویداد تخصصی مد و لباس در ایران، جشنواره مدولباس فجر است که از سال ۸۶ در زمینه‌های مختلف مربوط به لباس و پارچه زیر نظر وزارت ارشاد برگزار می‌شود. دبیر یازدهمین دوره این جشنواره، دکتر سپیده یاقوتی، مدرس دانشگاه، طراح و پژوهشگر حوزه پارچه و لباس، دارای مدرک کارشناسی طراحی پارچه و لباس، کارشناسی ارشد و دکترای پژوهش هنر از دانشگاه الزهرا (س) است. او  در گفت‌وگو با ما درباره رنگ سال ۱۴۰۱ توضیح می‌دهد.
 
رنگ لباس‌ها، بازتابی از فرهنگ کشورهاست
 
او درباره انتخاب رنگ سال توسط کارگروه مد و لباس و ضرورت این کار می‌گوید: «هویت‌بخشی به فعالیت های جشنواره مد و لباس فجر از ضرورت‌های سیاست گذاری، برنامه ریزی و اجرایی است که به‌عنوان یکی از اهداف اصلی کارگروه مدو لباس هم مطرح شده‌است. انتخاب بهترین ترکیب رنگ یا به‌طورکلی رنگ، یکی از اصلی ترین موضوعات طراحی لباس و پارچه است و می تواند بازتابی از فرهنگی باشد که در آن زندگی می کنیم. 
 
هرسال در دنیا با شروع سال نو، رنگ سال توسط برندها و شرکت های مختلفی که در این زمینه فعالیت می کنند اعلام می شود واگرچه اساس انتخاب رنگ سال هر برند با دیگری متفاوت است اما اغلب انتخاب این رنگ با الهام از گرایش های فرهنگی و اجتماعی با روندی علمی و برپایه تحقیق و پژوهش تخصصی صورت می گیرد و قواعد و شرایط خاصی دارد. با توجه به ارزش ها و هنجارهای حاکم بر فرهنگ ایرانی- اسلامی احتمال استقبال نکردن از برخی رنگ های اعلام شده براساس ترندهای فرهنگ جهانی وجود دارد. 
 
مد لباس جریانی است که در جشنواره شکل می گیرد. معرفی رنگ برای جشنواره می تواند به انسجام بخشی طرح ها کمک و نیاز به مدگرایی به همراه حفظ ارزش های فرهنگی را برآورده کند و درنهایت منجر به جریان سازی مد شود. البته این برنامه یک بار دیگر در جشنواره هفتم اما دیرهنگام و در روزهای برگزاری اعلام شده بود و نیاز بود که به شکل جدی تری موردتوجه قرار گیرد.»
 
فرایند انتخاب رنگ سال، تخصصی و بر پایه پژوهش‌ها بود
 
او در پاسخ به این سوال که انتخاب رنگ بر اساس چه روندی بوده است، می‌گوید: «فلسفه انتخاب رنگ سال فرایندی کاملاً علمی و تخصصی برپایه پژوهش است. باید پژوهش را در مسیر کاربردی شدن هدایت کرد. با توجه به این‌که جشنواره مد و لباس فجر رویکردی حمایتی دارد، ضرورت دارد بخشی از فعالیت‌های آن صرف به ثمر رسیدن مراحل تخصصی مدسازی شود. برای تحقق این منظور از ابتدای فعالیت دبیرخانه جشنواره یازدهم، طی فراخوانی از تمام دانشگاه ها و مراکز آموزشی، اتحادیه ها و اصناف و سایر نهادهای مرتبط درخواست کردیم که افراد واجد صلاحیت را با ارسال رزومه علمی و اجرایی معرفی کنند. 
 
درنهایت، اتاق فکر فعال و کمیته های راهبردی متشکل از افراد متخصص و دانشگاهی و نمایندگان حوزه صنعت به برنامه ریزی فعالیت های علمی و عملی جشنواره پرداخت و این روند تا انتشار محتوای کامل جشنواره با حساسیت ویژه ادامه خواهد داشت. با توجه به اهمیت و حساسیت ویژه موضوع و ظرفیت های فرهنگی و هنری مسئله، سعی کردیم معیارهای علمی در انتخاب رنگ سال را رعایت کنیم. انتخاب رنگ سال برای یازدهمین جشنواره فجر نمادی از تغییراتی است که درجشنواره پیش رو ایجاد خواهد شد.»
 
این رنگ هم حال‌خوب‌کن است و هم محبوب
 
سبز ایرانی به عنوان رنگ سال ۱۴۰۱ انتخاب شد. چرا سبز ایرانی و چگونه روی این رنگ به جمع‌بندی رسیدید؟ خانم دکتر یاقوتی می‌گوید: «رنگ سبز در فرهنگ ایرانی رنگی محبوب به شمار می‌رود و جایگاه ویژه ای داشته و دارد. رنگ سبز نماد طبیعت، بهشت، تقدس و پرهیزکاری و دارای هویت ملی است. 
 
همان‌طور که می‌دانید «سبز ایرانی» یا «سبز پرشین» یکی از ۹رنگی است که دنیا آن را به نام ایران می شناسد. این رنگ تلفیقی از رنگ سبز و خاکستری است. رنگ سبز می تواند به عنوان نمادی از شروعی تازه باشد و رنگ طوسی نمادی از مقاومت و ثبات تا یادآور حال خوب و احساس آرامش باشد و طراحان مد و لباس هم متناسب با رنگ اعلام شده بتوانند با یکپارچگی بیشتری طرح های خود را ارائه کنند.»
 
مد ایرانی باید بروز و هماهنگ با هویت‌ ایرانی باشد
 
به عنوان سوال آخر از خانم دکتر یاقوتی می‌پرسم که آیا برای فرهنگ سازی در این حوزه و استفاده از رنگ سال، اقداماتی انجام خواهد شد؟ آیا انتخاب رنگ سال، ادامه دار خواهد بود یا خیر؟ او می‌گوید: «انتخاب رنگ ابزاری برای تمرین نگاه های مختلف به یک پدیده به عنوان منبع ایده طراحی است. به علت توجه ویژه عوامل و برگزارکنندگان این دوره از جشنواره به زیرساخت های پژوهشی و علمی، برنامه ریزی برای فرهنگ سازی در این زمینه و ایجاد یک جایگزین مناسب با استانداردهای جهانی از این جشنواره آغاز شده و نیاز است که در جشنواره های آینده هم به صورت ویژه موردتوجه قرار گیرد. 
 
سعی کرده ایم برنامه های جشنواره را دور از شتاب زدگی و سلیقه محوری پیش ببریم. هنر طراحی مد باید به روز باشد. اگر بخواهیم از مد ایرانی سخن بگوییم این مد باید بر بنیان های فکری و اعتقادی هویت ایرانی تکیه کند. از آن جایی که تعداد زیادی از طرح های راه یافته به جشنواره شخصی هستند و بیشتر طراحان این آثار توان هدایت اثر خود در مسیر تولید و عرضه به بازار مصرف را ندارند، می توان از طریق دسته بندی بیشتر و استفاده از ظرفیت های موجود به سمت ارتقای سطح کیفی جشنواره، به آن ها درحرکت به سمت فعالیت حرفه ای کمک کرد. شایان ذکراست فراخوان یازدهمین جشنواره مدولباس فجر (۱۴۰۱) در اردیبهشت ماه اعلام و بخش نمایشگاهی در نیمه دوم تیرماه برگزارخواهد شد.»                           ",https://www.asriran.com/003V18
834217,۱۴۰۱/۰۱/۲۰,سیاست خارجی,مصائب دانشجویان ایرانی در چین,آنچه دانشجویان ایرانی بورسیه در چین را کلافه کرده بلاتکلیفی است، اینکه نمی‌دانند، چه زمان می‌توانند دوباره تحصیل‌شان را ادامه دهند و این سردرگمی تا چه زمان ادامه خواهد داشت؟,"دانشجوی رشته پزشکی است اما نه تا به حال کشور محل تحصیلش را دیده نه آزمایشگاه و سالن تشریح را تجربه کرده. باور کنید یا نه، دو سال تمام همین جوری درس خوانده. این روزها اما کلافه شده و دلش می‌خواهد تکلیفش برای آینده مشخص شود. او یکی از دانشجویان بورسیه چین است که ناگهان کرونا زندگی‌اش را تغییر داد. ویروس کرونا اولین بار در چین شناسایی شد، در یک بازار محلی فروش غذاهای دریایی. این ویروس به سرعت منتشر شد و همه ما یک همه‌گیری جهانی را تجربه کردیم.

روزنامه «ایران» در ادامه نوشت: شاید هیچ‌کس تصورش را هم نمی‌کرد قرنطینه چند روزه در شهر ووهان چین که مبدأ انتشار ویروس بود، خیابان‌های خالی، دود، مغازه‌های بسته، بوی سوزنده مواد ضدعفونی‌کننده، جنازه‌هایی که کسی جرأت نزدیک شدن به آنها را نداشت به این زودی‌ها حل نشود و این داستان تا همین حالا ادامه پیدا کند و زندگی‌مان را تحت‌الشعاع قرار دهد، آن طور که زندگی دانشجویان ایرانی این کشور نیز تحت تأثیر مستقیم آن قرار گرفت.
«دانشجوی رشته پزشکی از شهر جینجو هستم. زمانی که برای درس خواندن در کشور چین اقدام کردم هنوز کرونایی نبود. من ویزا گرفتم، بلیتم را رزرو کردم و حتی خانه هم اجاره کردم تا اینکه کرونا دقیقاً از چین شیوع پیدا کرد. چین اعلام کرد همه مرزهایش بسته شده و رشته ما هم تعلیق شده و دانشگاه تصمیم گرفته کلاس‌های این رشته را فعلاً برگزار نکند. ما برای رشته اصلی اقدام کردیم یعنی پذیرش‌مان را تغییر دادیم تا علوم پایه را بگذرانیم اما باز هم از باز شدن مرزها خبری نبود. الان دو سال است ما درس‌مان را این طوری ادامه می‌دهیم و امیدواریم بعد از دو سال بالاخره تاریخ دقیقی مبنی بر بازگشت بدهند و ما این طور بلاتکلیف زندگی نکنیم.
من دانشجوی کشور چین هستم اما تا حالا چین را ندیده‌ام. زبان چینی را در این چهار ترم در ایران گذراندم در حالی که همه این را می‌دانند که ذات زبان آموزی در کشور اصلی معنا دارد. چینی زبان سختی است و ما از یادگرفتن در محیط محروم شدیم. آموزش آنلاین مشکلات زیادی دارد. سرعت پایین اینترنت هم بماند. برگزاری آنلاین رشته‌هایی مثل پزشکی و داروسازی واقعاً بی‌معناست بویژه رشته‌ای مثل پزشکی که با جان مردم در تماس است. ما درحال حاضر علوم پایه را می‌گذرانیم اما یک سری مباحث هست که نیاز به آزمایشگاه و سالن تشریح دارد. درس خواندن به این شکل غیرممکن است. ما قبل از این هر وقت سؤال می‌کردیم جواب می‌شنیدیم مرز چین برای همه ملیت‌ها بسته است، اما الان برخی دانشجویان دیگر کشورها درحال برگشت به چین هستند و این دیگر غیرقابل پذیرش است.»
آنچه دانشجویان ایرانی بورسیه در چین را کلافه کرده بلاتکلیفی است، اینکه نمی‌دانند، چه زمان می‌توانند دوباره تحصیل‌شان را ادامه دهند و این سردرگمی تا چه زمان ادامه خواهد داشت؟ آیا می‌توان در چین دانشجو بود و در تهران درس خواند؟
یکی دیگر از دانشجویان دکترای عمران در شهر ووهان چین می‌گوید: «ژانویه ۲۰۲۰ (اواسط دی‌ماه ۹۸) ووهان را ترک کردم. برای اینکه خانواده‌ام را برای دو هفته تعطیلات زمستانی ببینم اما از آن موقع تا حالا به خاطر پاندمی نتوانسته‌ام به چین برگردم و از آنجایی که برای مسافرت آمده بودم به جز سوغاتی هیچ چیز با خودم نیاوردم و حتی وسایل شخصی‌ام همراهم نبود. از آن موقع تا حالا آنلاین درس می‌خوانم. بماند که شش ماه اجاره یک خانه خالی را دادم و مجبور شدم با هزینه خیلی زیادی از دوستانم بخواهم لپ تاپ و یکسری وسایلم را بفرستند. بعد از شش ماه اجاره دادن در شرایط خیلی بدی از صاحبخانه و مأمور پست خواستم تا خانه‌ام را خالی کنند. من چند سال آنجا زندگی کرده بودم و کلی وسیله داشتم. از آن موقع تا حالا منتظرم مرزها باز شود. من دانشجوی مهندسی هستم و غیرممکن است بتوانم آنلاین ادامه تحصیل بدهم. این دو سال هیچ پیشرفتی هم در رشته تحصیلی‌ام نداشته‌ام.»
اما این تنها لطمه‌ای نیست که این دانشجو در زمان کرونا دیده. او می‌گوید: «چون دانشجوی بورسیه دکترا هستم در این مدت بورسیه‌ام هم قطع شد و از نظر مالی هم تحت فشار بودم که از این جنبه هم مشکلات زیادی پیدا کردم. چون وقتی مجبوری سرکار بروی دیگر راحت نمی‌توانی درس بخوانی. آنجا درس خواندن فقط درس خواندن نبود و با وضعیتی که پیش آمد در واقع هدف و آینده ما تغییر کرد.»
دانشجویان بورسیه چین این روزها اقداماتی برای بازگشت انجام داده‌اند از جمله اینکه با دولت چین و دولت خودمان مکاتبه‌های رسمی کرده‌اند. هرچند تاکنون دولت چین جوابی به این درخواست‌ها نداده اما دولت خودمان قول‌هایی به دانشجویان داده است که در سال جدید مشکل را حل کند.
«آینده ما دانشجویان بستگی به این رایزنی‌ها دارد و تا تکلیف‌مان روشن نشود، زندگی‌مان در سردرگمی، افسردگی و سرخوردگی می‌گذرد. این درحالی است که دانشجویان روسیه، پاکستان، سنگاپور و خیلی دیگر از کشورها درحال بازگشتند و حتی ویزایشان را هم دریافت کرده‌اند. دست‌کم به ما بگویند چه زمان می‌توانیم برگردیم تا بتوانیم بر مبنای آن خبر برنامه‌ریزی کنیم. قرار شده مقامات ما جلساتی با مقام‌های چین داشته باشند و اسامی دانشجویان ایرانی را اعلام کنند که بر اساس آن دانشجویانی که در اولویت هستند به چین برگردند. در این دوسال بلاتکلیفی خیلی از دانشجویان انصراف دادند.»
دانشجوی دیگری که کارشناسی ارشد مهندسی عمران دانشگاه «هاست» چین است، می‌گوید ۲۰ ژانویه دو سال و اندی قبل (انتهای دی‌ماه ۹۸) از چین به سمت ایران پرواز کرد و دیگر موفق به بازگشت نشد: «درست یک هفته بعد از ورودم به ایران خبر رسید شهر ووهان چین کاملاً قرنطینه شده و پروازهای ایران به سمت چین کنسل شده است. دانشگاه‌های دیگر شهرهای چین هم به همه دانشجویان گفتند به هیچ عنوان برنگردید و حتی تهدید کردند اگر بدون اطلاع برگردید یا اخراج می‌شوید یا بورسیه‌تان قطع می‌شود.
هر چند پروازهایی از سمت تایلند به چین انجام می‌شد اما گران بود و ما هم به خاطر تهدیدهای دانشگاه کاری انجام ندادیم و صبر کردیم تا دانشگاه خبر بدهد اما روز ۲۸ مارس ۲۰۲۰ و در همان هفته اول نوروز ۹۹ خبر دادند همه پروازهای خارجی را کنسل کرده و مرزهای چین بسته شده است. هرچند تابستان همان سال مرزها را برای کارهای تجاری باز کردند اما به هیچ عنوان دانشجویان را طی این دو سال راه ندادند و هر بار که پرسیدیم چه زمانی می‌توانیم برگردیم، گفتند باید صبر کنید و سعی داریم دانشجویان را با کلاس‌های آنلاین حمایت کنیم.
مسئولان وزارت خارجه و سفارت ایران در این مدت خیلی کمک حال دانشجویان بودند و مدام با ما ارتباط داشتند و رایزنی‌های زیادی کردند و جناب دکترعبداللهیان وزیر امور خارجه همین زمستان به ما قول دادند که ما در اولویت بازگشت به چین باشیم. ما ازمسئولان باز هم تقاضا داریم یک فهرست از دانشجویان ایرانی که در چین درس می‌خوانند تهیه کنند و به دولت چین بدهند تا بتوانند به مرور مثل دیگر دانشجویان به چین برگردند و تحصیل‌شان را حضوری ادامه دهند.
روش آنلاین نه تنها به کیفیت آموزش لطمه زده که حتی مدرک دانشجویان را نیز با مشکل مواجه کرده چون بیش از یک سوم تحصیل از نظر وزارت بهداشت وعلوم  نمی‌تواند غیر حضوری باشد و خیلی از دانشجویان پسر با مشکل سربازی و خروج از کشور مواجهند برای همین ما دوست داریم به چین برگردیم و تحصیلات‌مان را حضوری ادامه دهیم.»
دانشجوی دیگری که در مقطع دکترا در شهر چنگدو درس می‌خواند، می‌گوید: «من هم برای ژانویه و تعطیلات به ایران آمدم. بعد کرونا آمد و به ما گفتند کرونا تمام می‌شود و برمی‌گردید. الان دو سال است ایرانم و همه وسایل‌مان در چین مانده. از آن طرف اختلاف زمانی زیاد با چین کلاس‌های آنلاین را خیلی سخت کرده. تا دوماه پیش به همه ما می‌گفتند برای همه این شرایط یکسان است اما الان شرایط فرق کرده و خیلی‌ها دارند برمی‌گردند و با هزینه خودشان قرار است قرنطینه شوند. امیدوارم صدای ما هم به گوش دولتمردان چین و کشور خودمان برسد و کاری کنند که از این بلاتکلیفی بیرون بیاییم.»
                           ",https://www.asriran.com/003V17
834215,۱۴۰۱/۰۱/۲۰,اجتماعی ,پلیس: رانندگی با موتورسیکلت برقی هم گواهینامه می‌خواهد,هیچ تفاوتی بین موتورسیکلت‌های های کاربراتوری، انژکتوری و برقی به لحاظ ضرورت داشتن گواهینامه رانندگی برای راننده آن وجود ندارد.,"رییس مرکز صدور گواهینامه پلیس راهنمایی و رانندگی اعلام کرد: راکبان انواع موتورسیکلت‌ها باید دارای گواهینامه رانندگی موتورسیکلت باشند و در این میان، هیچ تفاوتی بین موتورسیکلت‌های های کاربراتوری، انژکتوری و برقی به لحاظ ضرورت داشتن گواهینامه رانندگی وجود ندارد.
به گزارش روز شنبه ایرنا از پلیس راهور، سرهنگ احمد کرمی اسد افزود: اخیرا در فضای مجازی کلیپی مبنی بر اینکه استفاده از موتورسیکلت‌های برقی نیازی به گواهینامه ندارد منتشر شده است که به استناد ماده یک آیین نامه صدور انواع گواهینامه رانندگی مصوب سال ۱۳۹۰ هیات وزیران، رانندگی با هرنوع وسیله نقلیه موتوری زمینی مستلزم داشتن گواهینامه رانندگی متناسب با آن وسیله است.
رییس مرکز صدور گواهینامه پلیس راهور با تاکید بر اینکه موتورسیکلت‌ها نیز از این قاعده مستثنی نیست افزود: راکبان انواع موتورسیکلت ها باید دارای گواهینامه رانندگی موتورسیکلت باشند و در این میان هیچ تفاوتی بین موتورسیکلت‌های های کاربراتوری، انژکتوری و برقی به لحاظ ضرورت داشتن گواهینامه رانندگی برای راننده آن وجود ندارد.
کرمی اسد گفت: مطابق ماده ۷۲۳ قاون مجازات اسلامی (تعزیرات) رانندگی بدون داشتن گواهینامه با هرنوع وسیله نقلیه خودرویی و موتوری تخلف نبوده بلکه جرم محسوب می‌شود و همکارانم در صورت مشاهده ضمن متوقف کردن وسیله نقلیه، متخلف را به مراجع قضایی معرفی می‌کنند.
وی درباره شرایط دریافت گواهینامه موتورسیکلت اظهار داشت: داشتن ۱۸ سال تمام، ارائه گواهی سلامت جسمی و روانی از مراجع صلاحیت دار پزشکی، ارائه گواهی طی دوره‌های آموزش نظری و عملی از آموزشگاه‌ها یا مراکز مجاز آموزش رانندگی، قبولی در آزمون‌های تئوری و مهارت عملی از شرایط لازم برای اخذ گوهینامه موتورسیکلت است.
کرمی اسد خاطرنشان کرد: در سراسر کشور بیش از ۱۸۰ آموزشگاه رانندگی موتورسیکلت وجود دارد که هموطنان می‌توانند با مراجعه به این آموزشگاه‌ها فرایند دریافت گواهینامه موتورسیکلت را بگذرانند.                           ",https://www.asriran.com/003V15
834214,۱۴۰۱/۰۱/۲۰,علمی,کشف دورترین کهکشان با فاصله ۱۳ میلیارد سال نوری از زمین,همچنین دانشمندان می گویند اچ دی یک ممکن است حاوی سیاه چاله بسیار بزرگ باشد که حدود ۱۰۰ میلیون بار بزرگ تر از خورشید است.,"محققان و منجمان بین المللی دورترین کهکشان نسبت به زمین با فاصله ۱۳ و نیم میلیارد سال نوری با نام اچ دی یک را شناسایی کردند.
به گزارش ایرنا از پایگاه اطلاع‌رسانی ان بی‌ سی، این گروه از محققان دو نظریه اصلی در مورد کهکشان اچ دی-۱ ارائه کرده اند؛ ممکن است این کهکشان در حال تشکیل ستاره با سرعت زیاد باشد یا احتمال دارد محل تشکیل اولین ستارگان جهان (جمعیت ستاره‌ای) باشد. 
همچنین دانشمندان می گویند اچ دی یک ممکن است حاوی سیاه چاله بسیار بزرگ باشد که حدود ۱۰۰ میلیون بار بزرگ تر از خورشید است.
دکتر فابیو پاکوچی، ستاره شناس مرکز فیزیک نجوم آمریکا می گوید: پاسخ دادن به سوالات در مورد طبیعت چنین پدیده ای می تواند بسیار دشوار باشد. مانند این است که مالکیت یک کشتی را از روی پرچم آن حدس بزنیم، در حالی که از ساحل بسیار فاصله دارد، باید شدیدی می وزد و مه غلیظی وجود دارد. 
به گفته وی، اچ دی یک بسیار نورانی با نور فرابنفش است و برخی فرایندهای پرانرژی در آن در حال روی دادن است یا شاید میلیاردها سال قبل رخ داده اند. محققان ابتدا تصور می کردند که اچ دی یک کهکشانی ستاره‌فشان است که با سرعت بالا ستاره تولید می کند، اما بعد از شروع به شمارش تعداد ستارگانی که توسط این کهکشان تولید شده است، با میزان بی سابقه ای ستاره روبرو شدند.
دکتر پاکوچی می گوید: ممکن است اچ دی یک بیش از ۱۰۰ ستاره هر سال تولید کرده باشد، این تعداد دست کم ۱۰ بار بیشتر از انتظار ما برای این کهکشان هاست. اولین جمعیت ستاره ها که در جهان تشکیل شدند فشرده تر، داغ تر و نورانی تر از ستاره های جدید بودند.  
اگر بپذیریم ستاره های تولید شده در کهکشان اچ دی یک اولین ستاره ها هستند، خصوصیات آن آسان تر قابل توضیح است. در واقع جمعیت ستاره ای توانایی تولید نور فرابنفش نسبت به ستاره های عادی را دارد که می تواند نورافشانی مافوق بنفش زیاد کهکشان اچ دی یک را توضیح دهد. 
اما سیاه چاله بسیار بزرگ نیز می تواند دلیل شفافیت فراوان کهکشان باشد؛ به این شکل که در حال جذب میزان زیادی گاز، فوتون های با انرژی بالا از اطراف سیاه چاله متصاعد می شود. در صورتی که این فرضیه درست باشد، بزرگ ترین سیاه چاله شناخته شده برای بشریت خواهد بود که زمان آن در مقایسه با دیگر وقایع نجومی ثبت شده کنونی به مِه بانگ (انفجار بزرگ) نزدیک‌تر است.                           ",https://www.asriran.com/003V14
834212,۱۴۰۱/۰۱/۲۰,اجتماعی ,ویدئوی از دومین شهید حادثه تروریستی مشهد (فیلم),حجت‌الاسلام دارایی که در حادثه تروریستی ظهر سه‌شنبه در مشهد مجروح شد و دو روز به فیض شهادت نائل آمد از فعالان جهادی فقر زدایی در حاشیه مشهد و البته از موثرین تلاشگران برای وحدت بین شیعه و سنی هم بود.,کد ویدیو  دانلود    فیلم اصلی                                     ,https://www.asriran.com/003V12
834213,۱۴۰۱/۰۱/۲۰,اخبار سلامت,کرونا نرفته، تهدید ویروس «کریمه کنگو» شروع شد,سمپاشی دام و اماکن دامی، تجهیز کشتارگاه‌های دام به سردخانه نگهداری گوشت و رعایت بهداشت فردی به هنگام تماس با دام، گوشت و فرآورده‌های دامی از مهمترین راه‌های مقابله و پیشگیری از ابتلا به این بیماری است.,"باشگاه خبرنگاران نوشت: معاون سلامت دامپزشکی هرمزگان گفت:شهروندان گوشت قرمز را از مراکز مجاز تهیه کنند.
 
کامبیز امجدی گفت: همزمان با آغاز فصل گرما احتمال شیوع بیماری تب کریمه کنگو هم افزایش می‌یابد.
 
معاون سلامت دامپزشکی هرمزگان گفت: بیماری تب کریمه کنگو (CCHF) یک بیماری ویروسی تب دار حاد است که از طریق کَنه به انسان منتقل می‌شود و علایمی همچون تهوع، سردرد، دل درد و خون ریزی زیر پوستی راه به دنبال دارد.
 
او با اشاره به اینکه این بیماری به جز تب مختصر و گذرا معمولا هیچ علایمی در دام‌های زنده ندارد، گفت: ویروس بیماری که در خون و بافت‌های بدن حیوان مبتلا وجود دارد، از راه‌هایی همچون شاخ بری، پشم چینی، کشتار دام‌های آلوده، گزش کنه، له کردن کنه با دست، تماس با خون و ترشحات خونی و گوشت آلوده به انسان منتقل می‌شود.
 
معاون سلامت اداره کل دامپزشکی هرمزگان گفت: دامداران، کارگران دامداری ها، ذبح کنندگان و سلاخان، کارگران کشتارگاه‌ها، بازرسان بهداشتی دامپزشکی و کادر درمانی شاغل در بیمارستان‌ها از جمله افرادی هستند که بیشتر از دیگران در معرض خطر ابتلا به بیماری تب کریمه کنگو قرار دارند.
 
امجدی گفت: سمپاشی دام و اماکن دامی، تجهیز کشتارگاه‌های دام به سردخانه نگهداری گوشت و رعایت بهداشت فردی به هنگام تماس با دام، گوشت و فرآورده‌های دامی از مهمترین راه‌های مقابله و پیشگیری از ابتلا به این بیماری است.
 
او گفت: یکی از بهترین روش‌های جلوگیری از انتقال بیماری تب کریمه کنگو به انسان، نگهداری لاشه دام پس از کشتار حداقل به مدت ۲۴ ساعت در دمای صفر تا ۴ درجه سانتی گراد است که این موضوع در کشتارگاه‌ها رعایت می‌شود.
 
معاون سلامت اداره کل دامپزشکی هرمزگان با اشاره به اهمیت رعایت بهداشت فردی و ضرورت استفاده از دستکش هنگام قطعه بندی گوشت در منزل توسط شهروندان، گفت: کشتار غیر مجاز دام در خارج از کشتارگاه بدون رعایت پوشش ایمنی و فروش گوشت آن بسیار خطرناک است و احتمال انتقال بیماری به انسان را افزایش می‌دهد.
 
کامبیز امجدی گفت: شهروندان به منظور پیشگیری از ابتلا به بیماری خطرناک تب کریمه کنگو حتما گوشت قرمز مورد نیاز خود را از مراکز تحت نظارت و مورد تائید دامپزشکی خریداری و به مهر و برچسب دامپزشکی بر روی لاشه‌ها نیز دقت کنند.                           ",https://www.asriran.com/003V13
834211,۱۴۰۱/۰۱/۲۰,اجتماعی ,جولان آلاینده‌های خطرناک در هوای تهران/ ثبت شاخص ۵۰۰ در منطقه ۱۹,کیفیت هوا در ایستگاه‌های سوهانک (منطقه ۱)، شهرداری منطقه ۴، گلبرگ( منطقه ۸)، میدان امام خمینی(منطقه ۱۲)، شهرداری منطقه ۲۱ و شهرک چشمه( منطقه ۲۲) در شرایط بسیار ناسالم قرار دارد.,"میانگین کیفیت هوای پایتخت هم اکنون روی عدد ۱۷۷ و در شرایط ناسالم برای همه گروه‌ها است و کیفیت هوا در ۹ ایستگاه در شرایط خطرناک قرار دارد. در حال حاضر آلاینده‌های ذرات معلق کوچکتر از ۲.۵ میکرون و ۱۰ میکرون هردو بیش از حد مجاز هستند.
به گزارش ایسنا، بر اساس آخرین اطلاعات شرکت کنترل کیفیت هوای تهران، آلاینده شاخص هوای تهران امروز (۲۰ فروردین ماه) ذرات معلق کمتر از ۱۰ میکرون است و کیفیت هوا در ایستگاه‌های شریف( منطقه ۲)، شهرداری منطقه ۲، ستاد بحران( منطقه ۷)، میدان فتح( منطقه ۹)، پیروزی ( منطقه ۱۳)، شادآباد( منطقه ۱۸)، شهرداری منطقه ۱۹، شهرری( منطقه ۲۰) و شهرداری منطقه ۲۲ در شرایط خطرناک قرار دارد.
کیفیت هوا در ایستگاه‌های سوهانک (منطقه ۱)، شهرداری منطقه ۴، گلبرگ( منطقه ۸)، میدان امام خمینی(منطقه ۱۲)، شهرداری منطقه ۲۱ و شهرک چشمه( منطقه ۲۲) در شرایط بسیار ناسالم قرار دارد.
کیفیت هوا در ایستگاه‌های پونک، دانشگاه مسعودیه( منطقه ۱۵) و شهرداری منطقه ۱۶ در شرایط ناسالم برای همه گروه‌ها گزارش شده است.
آلاینده‌ شاخص در ایستگاه‌های دانشگاه شهید بهشتی( منطقه ۱)، اقدسیه (منطقه ۱)، پونک، پاسداران( منطقه ۳)، دانشگاه علم و صنعت( منطقه ۴)، شهرداری منطقه ۴، ژئوفیزیک( منطقه ۶)، تربیت مدرس( منطقه ۶)، دانشگاه تهران( منطقه ۶)، شهرداری منطقه ۱۱، پارک رازی( منطقه ۱۱)، پارک شکوفه( منطقه ۱۴)، پارک سلامت( منطقه ۱۷) و فرمانداری شهرری( منطقه ۲۰) ذرات معلق کمتر از ۲.۵ میکرون است که در همه این ایستگاه‌ها بالاتر از حد مجاز خود گزارش شده است.
در ۱۸ ایستگاه آلاینده ذرات معلق کمتر از ۱۰ میکرون ثبت نشده است.
امروز شهرداری منطقه ۱۹ با شاخص ۵۰۰ آلوده ترین ایستگاه سنجش کیفیت هوای تهران بوده است.
سازمان هواشناسی در این شرایط جوی توصیه می‌کند که از تردد غیرضروری پرهیز شود.
گفتنی است که شاخص کیفیت هوا (AQI) به پنج دسته اصلی تقسیم‌بندی می‌شود. بر اساس این تقسیم‌بندی از عدد صفر تا ۵۰ هوا ""پاک""، از ۵۱ تا ۱۰۰ هوا ""قابل قبول(سالم) یا متوسط""، از ۱۰۱ تا ۱۵۰ هوا ""ناسالم برای گروه‌های حساس""، از ۱۵۱ تا ۲۰۰ هوا ""ناسالم برای همه گروه‌ها""، از ۲۰۱ تا ۳۰۰ هوا ""بسیار ناسالم"" و از ۳۰۱ تا ۵۰۰ شرایط کیفی هوا ""خطرناک"" است.
یک محتوا بخوانید، یک میلیون تومان جایزه ببرید                           ",https://www.asriran.com/003V11
834210,۱۴۰۱/۰۱/۲۰,سیاست خارجی,شرق: آیا ایران می خواهد نتایج برجام را قربانی منافع روسیه کند؟/ دیگر نه مذاکرات برجام برای مردم مهم است، نه نتایجش,مردم ایران از این بازی مذاکرات و امیدهای واهی آن به‌طرز خطرناکی دچار بی‌تفاوتی شده‌اند و تصور می‌کنند در مذاکرات هرطور شود، به نفع آنها نخواهد بود و شرایط آنها نه‌تنها به‌سوی بهبودی نخواهد رفت که به‌سمت وخیم‌ترشدن اوضاع پیش می‌رود.,"شرق نوشت: حقیقت این است که مذاکرات هسته‌ای دچار رکود آشکار شده و توضیح مشخصی برای آن ارائه نمی‌شود.
 
تا دور هشتم مذاکرات وین، جنب‌وجوشی در طرفین 1+5 مشاهده می‌شد. آن هنگام اولین دور مذاکره‌ای بود که بعد از آخرین دور ششم دولت قبلی، دولت آقای رئیسی به‌طور جدی، درگیر با آن شده بود و به پیچیدگی‌های آن و نقش تک‌تک اعضای گروه 1+5 در پیشبرد یا توقف مذاکرات، آشنا شده بود.
 
در این دور مذاکره‌کنندگان ایرانی بعد از یک دور ماراتن، در جایگاه واقعی خود نشستند و آرام‌آرام به چانه‌زنی درباره منافع ملی پرداختند؛ اما متأسفانه افسار سیاست‌های کلان مذاکرات عمدتا در دست اولیانوف، سفیر روسیه در وین بود که همگان از جمله شرق و غرب و مردم ایران از زبان او می‌فهمیدند که مذاکرات هسته‌ای ایران کجای کار است و آیا قرار است به نتیجه برسد یا در بن‌بست قرار گیرد؟
 
با وجود این مشکل، مذاکرات هسته‌ای پیش رفت و امید جدی به وجود آورد که می‌تواند به پایان تحریم‌ها، برگشت پول‌های بلوکه‌شده ایران در خارج، فروش نفت و اتصال بانک‌های ایرانی به بانک‌های جهانی، راه‌اندازی صادرات، فعال‌شدن بخش خصوصی، کوتاه‌شدن دست کاسبان تحریم و... منتهی شود و مردم ایران که در گرداب فقر، تورم، بی‌کاری، گرانی فوق طاقت و مهاجرت‌های ناخواسته به سر می‌برند، روی آرامش و آسایش ببینند و شاید کشور به روال عادی بازگردد و ایران در مسیر رشد و توسعه قرار گیرد؛ اما طبق معمول چنین نشد و عوامل فرعی، این امید مردم ایران را ناامید کرد.
 
مردم ایران از این بازی مذاکرات و امیدهای واهی آن به‌طرز خطرناکی دچار بی‌تفاوتی شده‌اند و تصور می‌کنند در مذاکرات هرطور شود، به نفع آنها نخواهد بود و شرایط آنها نه‌تنها به‌سوی بهبودی نخواهد رفت که به‌سمت وخیم‌ترشدن اوضاع پیش می‌رود.
 
باید پرسید که چرا چنین شده و راه برون‌رفت از این ناامیدی چگونه است؟ آنچه از مصاحبه‌های وزیر امور خارجه کشورمان برمی‌آمد، خوش‌بینی برای کسب نتیجه و دستیابی به هدف بود. آنچه از طرف‌های غربی برمی‌آمد خوش‌بینی توأم با حزم و احتیاط بود و آنچه از سخنان وزیر امور خارجه روسیه برمی‌آمد ابتدا خوش‌بینی سریع برای کسب نتیجه و یک دفعه پیش‌بینی طولانی‌بودن مذاکرات و دور از دسترس بودن نتایج بود. حاصل این شده که دیگر هیچ خوش‌بینی و پیش‌بینی کسب نتایج وجود ندارد.
 
وزیر امور خارجه آمریکا دو روز پیش اعلام کرد درخصوص به‌سرانجام‌رسیدن مذاکرات احیای برجام، خوش‌بین نیستم. این اظهارنظر طرف اصلی مذاکرات هسته‌ای ایران، نشان از بن‌بست جدی در مذاکراتی است که وزیر امور خارجه کشورمان خیلی با خوش‌بینی از آن یاد می‌کرد.
 
همگان در جست‌وجوی دلایل به‌بن‌بست‌رسیدن این مذاکرات هستند؟ یقینا تجاوز نظامی روسیه به اوکراین، دیدگاه سراب‌گونه برخی برای تغییر نظم جهانی به‌رهبری روسیه و موضع‌گیری ناپخته دستگاه دیپلماسی کشورمان درباره این تجاوز، یکی از دلایل اصلی زمین‌گیرشدن مذاکرات هسته‌ای است.
 
آنچه از اظهارنظرهای غرب برمی‌آید، حاکی از این است که آنها برعکس، علاقه داشتند در آستانه ورود نظامی روسیه به اوکراین، سریع‌تر مذاکرات هسته‌ای با ایران را به پایان برسانند تا در جنگ اقتصادی اروپا با روسیه، ایران را از نظر نفت و گاز در کنار خود داشته باشند.
 
آمریکا هم برای برداشتن تحریم‌ها از سپاه پاسداران، راه‌حل‌های میانه‌ای داد تا شاید بتوان موضوع را حل کرد و به قول وزیر امور خارجه کشورمان، سپاه هم با عبور از نام سپاه به‌خاطر به‌نتیجه‌رسیدن برجام، موافقت کرده بود؛ اما ایران با موضع‌گیری عجیب و غیرمتعارف خود در مخالفت با اعمال غیرانسانی و جنایت جنگی روسیه در اوکراین در شورای حقوق بشر سازمان ملل متحد نشان داد می‌خواهد مذاکرات هسته‌ای را تقدیم اهداف روسیه کند.
 
ایران به‌عنوان قربانی تجاوز، سال‌ها در پهنه جهان می‌جنگید تا کشورهای عالم را قانع کند نسبت به تجاوز نظامی عراق به ایران اذعان و اعتراف کنند و همین روسیه یکی از موانع اصلی در اقرار شورای امنیت سازمان ملل متحد به تجاوز عراق به ایران بود که هشت سال طول کشید و یک‌میلیون شهید و معلول و زخمی به جا گذاشت و همه زیربناهای اقتصادی صنعتی کشور را نابود کرد. حال ما را چه شده که تجاوز مشابه را تفسیر به دلخواه می‌کنیم و منافع و امنیت ملی ایران را در گرو اهداف روسیه قرار می‌دهیم؟
 
از سوی دیگر، برخی گفته‌ها حاکی از آن است که ایران تمایل دارد مذاکرات تطویل یابد تا به دستاوردهای هسته‌ای مشخصی نائل آید که البته اهل فن می‌دانند ایران در جایگاه تکنولوژیک خوبی از نظر هسته‌ای قرار دارد و با توافق هسته‌ای و برداشتن تحریم‌ها و راه‌اندازی اقتصاد هم می‌تواند راه خود را در مسیر علم و فناوری ادامه دهد و نیاز به توقف مذاکرات هسته‌ای در این مقطع حساس نیست که فرصت برای جهش منافع ایران محسوب می‌شود.                           ",https://www.asriran.com/003V10
834208,۱۴۰۱/۰۱/۲۰,اجتماعی ,کنایه مجری تلویزیونی به راهکار‌های مسئولین درباره وضعیت هوا (فیلم),مجری تلویزیونی گفت: این روز‌ها درد مردم نجیب خوزستان را که کل سال درگیر این هوا هستند بیشتر درک می‌کنیم امیدوارم غیر از دعا کردن راهکار‌های دیگری نیز به ذهنشان برسد.,کد ویدیو  دانلود    فیلم اصلی                                     ,https://www.asriran.com/003V0y
834209,۱۴۰۱/۰۱/۲۰,سلامت,بلای وحشتناکی که فریاد زدن سرتان می‌آورد,فریاد زدن نه تنها برای کسانی که این کار را انجام می دهند، بلکه برای کسانی که منفعل هستند هم مضر است. این آسیب می تواند از سنین پایین شروع شود.,"فریاد زدن یکی از راه های بروز عصبانیت است که باید کنترل شود زیرا داد زدن عوارض خطرناکی دارد.
 
با این که عصبانیت حالتی ذهنی است که برای بقای ما ضروری می باشد، اما اغلب زمانی که استرسمان افزایش می یابد، از کنترل خارج می شود. عصبانیت می ‌تواند علائم فیزیکی زیادی داشته باشد که ما متوجه آن نمی ‌شویم مگر زمانی که کاملا پیشرفت کرده باشند.
 
افزایش ضربان قلب و فشار خون
 
شاید متوجه شده باشید؛ هر بار که صدای تان را بالا می برید و بحث شدیدی دارید، ضربان قلب تان افزایش می یابد. این بدان معنی است که فشار خون شما هم بالا می رود و به همین دلیل است که عصبانی به نظر می رسید و گونه ها و رگ های تان قرمز می شوند. از طرفی هم سنگین ‌تر و سریع ‌تر نفس می‌ کشید تا اکسیژن و مواد مغذی به اندام‌ های اصلی شما منتقل شود. در برخی موارد هم ممکن است متوجه شوید که دست‌ ها و پاهای تان سردتر از حد معمول هستند.
 
آسیب به سیستم ایمنی بدن
 
محققان دریافته‌ اند که حتی یادآوری بحث ‌های شدیدی که در گذشته داشته اید هم، سیستمم ایمنی شما را به مدت 6 ساعت تضعیف می کند. این مورد به ویژه برای افرادی که معمولا آرام هستند و خیلی عصبانی نمی شوند هم صادق است. افرادی که خیلی راحت عصبانی می شوند ممکن است متوجه شوند که بیشتر بیمار می شوند و سیستم ایمنی شان ضعیف تر است.
 
به وجود آمدن انواع مشکلات سلامتی
 
وقتی که عصبانی می شویم، مواد شیمیایی مربوط به استرس به مغز و بدن ما سرازیر می شوند و مدام تغییراتی را در متابولیسم ما ایجاد می کنند. به همین دلیل هم افرادی که مشکلات مرتبط با خشم شان درمان نشده، ممکن است از سر درد، اضطراب، بی خوابی و حتی مشکلات گوارشی رنج ببرند. مشکلات پوستی مثل اگزما هم ممکن است در مواقع عصبانیت شدید ظاهر شود و در نتیجه این افراد در معرض خطر سکته مغزی یا حمله قلبی قرار دارند.
 
تاثیر گذاشتن روی حافظه
 
این تنها ضربه فیزیکی به سر نیست که حافظه را تحت الشعاع قرار می دهد، فریاد زدن هم مثل هر ضربه دیگری می تواند روی این بخش از مغز تأثیر بگذارد. بعد از پایان مشاجره، ممکن است یک یا هر دو طرف چیز ها را به شکلی متفاوت به یاد بیاورید یا چیز های خاصی را کاملا فراموش کنید.
 
ایجاد درد مزمن
 
فریاد زدن نه تنها برای کسانی که این کار را انجام می دهند، بلکه برای کسانی که منفعل هستند هم مضر است. این آسیب می تواند از سنین پایین شروع شود.
 
عوارض فریاد زدن بر سر کودکان
 
فریاد زدن بر سر بچه ها می تواند به طرق مختلف به آن ها آسیب برساند که برخی از آن ها عبارتند از:
 
مشکلات رفتاری آن ها بدترمی شود. برخی از تحقیقات نشان می دهد والدینی که زیاد سر فرزندان نوجوان شان فریاد می زنند، در سال بعدی زندگی شان متوجه رفتار بدتری از سوی آن ها می شوند.
 
رشد مغزی آن ها تغییر می کند. به نظر می رسد افرادی که در دوران کودکی بر سرشان فریاد زده شده، در بخش هایی از مغز که صدا و زبان پردازش می شود، ساختار متفاوتی دارند.
 
درد های مزمن همیشگی دارند. برخی از مشکلاتی که ممکن است تا آخر عمر با آن دست به گریبان باشند درد کمر و گردن، سر درد و حتی آرتروز است.
 
کسی با فریاد زدن در بحث ها پیروز نمی‌شود
 
تحقیقات نشان می ‌دهد که ما در حین مشاجره فریاد می ‌زنیم، زیرا نسبت به حقمان مطمئنیم اما شک داریم که حرفمان شنیده می ‌شود یا خیر. مردم به ندرت با فریاد زدن، قطع صحبت دیگران و نادرست تلقی کردن ادعا های طرف مقابل در بحث برنده می شوند. استدلال و حفظ آرامش تنها راهی است که می توانید با آن نظرتان را ابراز و در نهایت طرف مقابل را متقاعد کنید.
 
راه حل؛ چطور جلوی عصبانیت و فریاد زدنمان را بگیریم؟
 
مراحل خاصی وجود دارد که ممکن است به شما کمک کند تا خشمتان را کنترل کنید و یک مکالمه سالم و بدون داد و فریاد داشته باشید:
 
قبل از حرف زدن فکر کنید
 
این توصیه ی ساده ای است که بارها و بارها در بخش های قبلی به آن و اثرات مثبتش اشاره کرده ایم. کافیست امتحان کنید و نتیجه را ببینید.
 
بعد از این که آرام شدید؛ علت ناراحتی تان را بیان کنید
 
به این ترتیب شما قادر خواهید بود هر چیزی که آزارتان می دهد را به شیوه ای سالم و منطقی بیان کنید. در این صورت احتمال این که طرف مقابل به شما احترام بگذارد و صدای تان را بشنود خیلی بیشتر است.
 
برای یافتن راه حل های احتمالی وقت بگذارید
 
سعی کنید منطقی فکر کنید و برای هر مشکلی که هست راه حل پیدا کنید. با همه چیز می توان کنار آمد به شرطی که ذهن تان را درگیر آن کنید.
 
کینه به دل نگیرید
 
بخشش افراد می تواند شما را از عصبانیت و استرسی که هنگام مشاجره با آن ها درگیرش شده اید، رها کند.
 
سعی کنید به مسائل به دید طنز نگاه کنید
 
رویارویی با موقعیت های استرس زا با شوخ طبعی به کاهش خشم شما کمک می کند و باعث می شود که مشکلات زندگی تان را بهتر حل کنید.
 
تکنیک های تمدد اعصاب را تمرین کنید
 
نفس عمیق، گوش دادن به موسیقی آرامش ‌بخش و تکرار کلمات آرام ‌بخش می ‌تواند عصبانیت شما را هنگام تنش کاهش دهد.
 
از کمک گرفتن نترسید
 
اگر می بینید که هیچ چیز کمکی نمی کند و نمی توانید به تنهایی خودتان را کنترل کنید، می توانید به یک متخصص مراجعه کنید.
 
منبع: برترین ها                           ",https://www.asriran.com/003V0z
834207,۱۴۰۱/۰۱/۲۰,بین الملل,رئیس کمیسیون اروپا: اوکراین طی چند هفته عضو اتحادیه اروپا می‌شود,فن در لاین در کنفرانس خبری مشترک با «ولودیمیر زلنسکی»، رئیس‌جمهوری اوکراین، در اقدامی نمادین یک فرم عضویت اتحادیه اروپا را به زلنسکی داد.,"رئیس کمیسیون اروپا، طی نشست خبری با رئیس‌جمهوری اوکراین حمایت این بلوک را از کی‌یف اعلام کرد.
به گزارش ایلنا به نقل از آسوشیتدپرس، «اورسولا فن در لاین»، رئیس کمیسیون اروپا، طی نشست خبری با رئیس‌جمهوری اوکراین حمایت این بلوک را از کی‌یف اعلام کرد. 
وی طی این نشست گفت: «جنگ شما، جنگ ماست. اروپا در کنار شماست.»
فن در لاین در کنفرانس خبری مشترک با «ولودیمیر زلنسکی»، رئیس‌جمهوری اوکراین، در اقدامی نمادین یک فرم عضویت اتحادیه اروپا را به زلنسکی داد.
وی افزود: «آماده‌ایم در زمینه پر کردن این فرم به شما کمک کنیم. این قضیه به رسم همیشه سال‌ها زمان نبرده بلکه طی چند هفته انجام خواهد شد.»
یک محتوا بخوانید، یک میلیون تومان جایزه ببرید                           ",https://www.asriran.com/003V0x
834204,۱۴۰۱/۰۱/۲۰,ورزشی,اسکوچیچ: بازیکنانم انگیزه خوبی برای دیدار با انگلیس و آمریکا دارند,او درباره دیدار ایران با آمریکا و انگلیس زمانی که این دو کشور و ایران در حال تلاش برای مذاکرات هسته‌ای هستند و برخورد سیاستمداران ایرانی با این دیدار نیز گفت: وظیفه من نیست که درباره سیاست صحبت کنم. من فقط درباره مسائل فوتبالی صحبت می‌کنم.,"سرمربی تیم ملی فوتبال ایران حاضر به صحبت درباره جنبه‌های سیاسی بازی با انگلیس و آمریکا نشد.
به گزارش ایسنا در صحبت‌هایی که بی بی سی از دراگان اسکوچیچ سرمربی تیم ملی ایران درباره بازی در جام جهانی و مقابله آمریکا منتشر کرده آمده است: بازی ایران و آمریکا از نظر هواداران می‌تواند بازی جذاب و هیجان انگیزی باشد، ولی من از نظر فوتبالی به آن فکر می‌کنم. ما در مرحله قبل نیز برابر بحرین و عراق نیز دیدار داشتیم و الان هم دیداری داریم که فقط از نظر فوتبالی به آن می‌پردازیم.
او در پاسخ به این سوال که خاطره‌ای از دیدار ایران و آمریکا دارد یا خیر گفت: خیر من آن دیدار را ندیدم، ولی آقای حمید استیلی که اینجا حضور دارد در آن دیدار در ترکیب تیم ملی ایران به میدان رفت و گلزنی کرد.
او درباره حرکات دیپلماتیک که در بازی قبل دو تیم در جام جهانی صورت گرفت، گفت: من فقط به شرایط فوتبالی فکر می‌کنم. فوتبال باید وسیله‌ای برای برقراری صلح بین کشور‌ها باشد و درباره حرکات سیاسی و دیپلماتیک در فوتبال نظری ندارم؛ و این چیزی است که از ورزش انتظار می‌رود، اما همان‌طور که گفتم من تنها روی بازی تمرکز خواهم داشت.
او درباره دیدار ایران با آمریکا و انگلیس زمانی که این دو کشور و ایران در حال تلاش برای مذاکرات هسته‌ای هستند و برخورد سیاستمداران ایرانی با این دیدار نیز گفت: وظیفه من نیست که درباره سیاست صحبت کنم. من فقط درباره مسائل فوتبالی صحبت می‌کنم.
او درباره دیدار با انگلیس و آمریکا نیز گفت: بازیکنان انگیزه خوبی برای رویارویی با انگلیس و آمریکا خواهند داشت و انتظار واکنش خوبی از بازیکنانم در این دو بازی را دارم.                           ",https://www.asriran.com/003V0u
834205,۱۴۰۱/۰۱/۲۰,فرهنگی/هنری,درگذشت یک شاعر در اهواز,دو اثر دیگر در حوزه شعر کلاسیک با عنوان‌های «‌راه رفتن روی جنوب» و «مرگ چیز تازه‌ایست» در دست انتشار است.,"عباس مسعود ریخته گر، شاعر اهوازی به دلیل عارضه قلبی درگذشت.
به گزارش ایلنا، عباس مسعود ریخته‌گر، از شاعران خوزستانی متولد ۱۳۴۱ بود. این شاعر اهوازی در دو سبک  آزاد و کلاسیک شعر می‌گفت و از آثار منتشرشده او می‌توان به مجموعه شعر«به ریاضت رگ» اشاره کرد. همچنین دو اثر دیگر در حوزه شعر کلاسیک با عنوان‌های «‌راه رفتن روی جنوب» و «مرگ چیز تازه‌ایست» در دست انتشار است.
وی جمعه شب ۱۹/فروردین/۱۴۰۱ به دلیل بیماری قلبی به دیار حق شتافت.
شعری از او:
پیراهن گلدار آبی را تنت کن، پیراهنی که عید قبلی هم تنت بود
پیراهنی که پای هفت سین نگاهم، افتاده روی چین چین دامنت بود
پیراهنی که گل به گل گلخنده می‌کرد، هر رهگذر را پای چشمت بنده می‌کرد
حتا خدایان را به گل‌ها زنده می‌کرد، آن پیرهن که یادگاری از منت بود
لطفاً بپوش آن پیرهن را بار دیگر، تا من شوم از پیرهن چون یار دیگر
مستی به دشتت میزده سرشار دیگر، گل‌های پیراهن نشان خرمنت بود
عید است و عطرت بوی یاس و یاسمنها، عطر اقاقی بوی ناب نسترن‌ها
یوسف شدی، یعقوب جان را پیرهن‌ها، چشمان کورم پای گل پیراهنت بود                           ",https://www.asriran.com/003V0v
834196,۱۴۰۱/۰۱/۲۰,بین الملل,استرالیا؛ ساخت مک لارن لگویی در ابعاد واقعی (فیلم),در ساخت این مک لارن بیش از 288 هزار 315 قطعه لگو به کار رفته است.,"کد ویدیو  دانلود    فیلم اصلی          

طرفداران مک لارن یک کپی لگویی از خودروی فرمول 1 محبوب خود را با ابعاد واقعی در استرالیا ساختند.
به گزارش عصرایران به نقل از رویترز، در ساخت این مک لارن بیش از 288 هزار 315 قطعه لگو به کار رفته است.
تیم سازنده برای ساخت این مک لارن حدود 1893 ساعت زمان صرف کرده است.
این مک لارن قبل از مسابقات جایزه بزرگ استرالیا در ملبورن ساخته شد.                           ",https://www.asriran.com/003V0m
834202,۱۴۰۱/۰۱/۲۰,عمومی,رکورد جدید جنگل‌زدایی در آمازون,گزارش موسسه ملی تحقیقات فضایی برزیل که روز جمعه منتشر شد، حاکی از آن است که ۹۴۱.۳۴ کیلومتر مربع پوشش جنگلی بین ماه‌های ژانویه تا مارس سال جاری از بین رفته است.,"میزان جنگل زدایی در جنگل‌های آمازونِ برزیل طی سال جاری میلادی (۲۰۲۲) به رکورد جدیدی رسیده است.
به گزارش ایسنا، بر اساس گزارش جدید موسسه ملی تحقیقات فضایی برزیل (INPE)، بخشی از جنگل‌های استوایی آمازون که در سه ماهه نخست سال ۲۰۲۲ تحت تاثیر جنگل‌زدایی قرار گرفته است، بالاترین میزان ثبت شده تاکنون بوده است.
گزارش موسسه ملی تحقیقات فضایی برزیل که روز جمعه منتشر شد، حاکی از آن است که ۹۴۱.۳۴ کیلومتر مربع پوشش جنگلی بین ماه‌های ژانویه تا مارس سال جاری از بین رفته است.
این بیشترین میزان ثبت شده از زمانی است که موسسه مزبور نظارت بر جنگل زدایی را در سال ۲۰۱۶ آغاز کرد. مساحت پوشش جنگلی از بین رفته تقریبا به اندازه شهر دالاس در تگزاس است.
کارشناسان اعلام کردند: میزان جنگل زدایی نسبت به مدت مشابه سال گذشته ۶۴ درصد افزایش داشته که ۵۷۳.۲۹ کیلومتر مربع بوده است.
به گزارش سی ان ان، تخریب بزرگترین پوشش جنگل‌های استوایی جهان از زمان روی کار آمدن ""ژایر بولسونارو""، رئیس جمهوری برزیل در سال ۲۰۱۹ افزایش یافته است چرا که وی معتقد است پوشش جنگلی، مانع از توسعه اقتصادی و فقرزدایی در منطقه آمازون می‌شود.                           ",https://www.asriran.com/003V0s
834201,۱۴۰۱/۰۱/۲۰,حوادث,قاتل راننده مسافرکش دستگیرشد,رئیس پلیس آگاهی فرماندهی انتظامی استان : کارآگاهان پلیس آگاهی دریافتند مقتول به علت وارد شدن ضربات متعدد شیئی سخت بر سینه و قلب به قتل رسیده است.,"رئیس پلیس آگاهی فرماندهی انتظامی استان کرمان از دستگیری قاتل راننده مسافرکش در عملیات این پلیس خبر داد.
سرهنگ یداله حسن پور در تشریح این خبر بیان کرد: اسفند ماه سال گذشته در پی اعلام مفقودی مرد 65 ساله که با خودروی شخصی اقدام به مسافرکشی می کرد، پیگیری موضوع به صورت ویژه در دستور کار ماموران این پلیس قرار گرفت.
وی افزود: با گزارش مردم به پلیس از کشف جسدی در حاشیه شهر ماهان و حضور ماموران در محل مشخص شد که جسد کشف شده متعلق به همان فرد مفقود شده است.
رئیس پلیس آگاهی فرماندهی انتظامی استان بیان کرد:کارآگاهان پلیس آگاهی دریافتند مقتول به علت وارد شدن ضربات متعدد شیئی سخت بر سینه و قلب به قتل رسیده است.
سرهنگ حسن پور گفت: تیم رسیدگی کننده به پرونده با انجام تحقیقات گسترده میدانی و جمع آوری سرنخ هایی از محل، متهم را که جوانی 23 ساله بود شناسایی و در عملیاتی ضربتی دستگیر کردند.
حسن پور در ادامه بیان داشت: با انتقال متهم به پلیس آگاهی و در بازجویی های تکمیلی صورت گرفته مشخص شد قاتل با ترفند دربست کردن خودرو از کرمان به مقصد ماهان و با انگیزه سرقت خودرو با مقتول درگیر و پس از مقاومت نامبرده، با ضربات چاقو وی را به قتل رسانده و در حاشیه شهر ماهان رها کرده که با هوشیاری پلیس دستگیر شد.                           ",https://www.asriran.com/003V0r
834146,۱۴۰۱/۰۱/۲۰,سیاسی,حضرت امام جمعه! چه سرها که به جای کلاه آورده شد,حضرت آیت‌الله؛ فکر می‌کنید با اینگونه امر به معروف‌ها، چقدر به روزه داران شهر اصفهان و کشور اضافه می‌شود؟ تجربه نشان داده است که نمی‌شود، که نمی‌شود، که نمی‌شود.,"عصرایران؛ مصطفی داننده- طباطبایی‌نژاد امام جمعه اصفهان در خطبه‌های نماز جمعه این شهر خطاب به حضار گفت:« باید خود مردم امر به معروف و نهی از منکر را انجام دهند، اگر تنهایی امکان انجام این کار را ندارید چند نفره بروید و بساط روزه خواران را به هم بریزید، نمی‌گویم دعوا کنید، بلکه آنها را امر به معروف کنید تا بفهمند در شهر جان داری زندگی می‌کنند و نه در شهر مرده‌ای که در آن ارزش‌ها از یاد رفته است.»
حضرت امام جمعه محترم! وضعیت جامعه ما را نمی‌دانید که اینگونه مردم را به جان هم می‌اندازید؟ این روزها کم درگیرهای اجتماعی داریم که شما بر این آتش می‌دمید؟
جامعه عصبانی که منتظر یک جرقه است تا به یکدیگر بپرد و از خجالت هم در بیاید. هر دو طرف اهل گفت‌وگو نیستند یعنی یاد نگرفته‌اند که با هم حرف بزنند و به راحتی با ردوبدل شدن چند کلمه، آشوبی به پا می‌شود که بیا و ببین. در این سال‌ها چقدر گفتید «بروید کلاه بیاورید و سر آورده شد»؟ در مسئله حجاب، چقدر شاهد درگیری‌های لفظی و فیزیکی بودیم.
حضرت آیت‌الله؛ فکر می‌کنید با اینگونه امر به معروف‌ها، چقدر به روزه داران شهر اصفهان و کشور اضافه می‌شود؟ تجربه نشان داده است که نمی‌شود، که نمی‌شود، که نمی‌شود.
بسیاری از آنهایی که این روزها روزه نمی‌گیرند، در دوران نوجوانی زمین را به زمان می‌دوختند تا سحری بیدار شوند و روزه بگیرند حتی کله گنجشگی، بهتر نیست به سراغ دلایلی بروید که این افراد الان به روزه خواری افتاده‌اند و حتی می‌پرسند ما چرا باید گرسنگی بکشیم؟
جامعه امروز ایران به طرز وحشتناکی  دچار شکاف‌های مختلف اجتماعی و فرهنگی است و روا نیست با حرف‌هایی این چنین این شکاف را عمیق‌تر کنیم.
این رفتار و اینگونه توصیه‌ها، آبی است که به درخت بی‌میوه نفرت ریخته می‌شود و آن را هر روز تنومندتر می‌کند و دیر نباشد که شاخه‌های تنفر را ببینیم که از در و دیوار شهر بالا می‌رود. درخت تنفر زود رشد می‌کند اما با اره برقی هم نمی‌شود به راحتی آن را انداخت.
نکته بعدی این است که چرا امامان جمعه محترم، امر به معروف را خود از تریبون‌های نماز جمعه علیه مسئولان کشور شروع نمی‌کنند. وضع زندگی مردم، دلیل خوبی برای تذکر به دولت، مجلس و دیگران مسئولان کشور نیست؟ گرانی برنج، گوشت، مرغ و ... بیانگر این نیست که جمعه‌ها، داد مردم را به گوش مسئولان کشور برسانید؟ متاسفانه شاهد این هستیم که از همه چیز حرف زده می‌شود به جز مشکلات معیشتی که مردم با آن سروکار دارند.                           ",https://www.asriran.com/003Uzy
834200,۱۴۰۱/۰۱/۲۰,اقتصادی,قیمت گوجه کاهش می‌یابد؟,در حال حاضر هر کیلوگرم گوجه در بازار اهواز با قیمت ۱۵ هزار تومان توسط عمده فروشان خریداری و در بازار نیز به قیمت کیلویی ۲۰ هزار تومان عرضه می‌شود. در بعضی شهرستان‌ها مانند بهبهان قیمت به کیلویی ۴۰ هزار تومان نیز رسید.,"رییس اتحادیه میوه و تره‌بار اهواز از افزایش قیمت ۳۰ درصدی گوجه فرنگی در بازار اهواز خبر داد و گفت: اگر گوجه‌های نو وارد بازار شود، قیمت این محصول به قیمت سابق خود بر می‌گردد.
عبدالرضا جمالی پور در گفتگو با ایسنا با بیان اینکه میوه نسبت به قیمت سابق خود افزایش چشمگیری نداشته است، اظهار کرد: در سال جدید اقلام تره‌بار شامل خیار‏‏، بادمجان، سیب زمینی، پیاز و بخصوص گوجه فرنگی دچار و تغییرات قیمتی شدند و در این زمینه قیمت گوجه نسبت به هفته گذشته ۳۰ درصد افزایش داشته است. از آنجایی که ما در حال حاضر در انتهای فصل برداشت گوجه فرنگی هستیم، اگر گوجه‌های نو وارد بازار شود، قیمت این محصول به قیمت سابق خود برمی‌گردد.
وی تصریح کرد: در این میان گفته می‌شود که نبود کامیون برای حمل و نقل از دلایل این گرانی است که بنده این نظر را قبول ندارم و علت گرانی گوجه، بیشتر به دلیل صادرات است.
جمالی پور تصریح کرد: در حال حاضر هر کیلوگرم گوجه در بازار اهواز با قیمت ۱۵ هزار تومان توسط عمده فروشان خریداری و در بازار نیز به قیمت کیلویی ۲۰ هزار تومان عرضه می‌شود. در بعضی شهرستان‌ها مانند بهبهان قیمت به کیلویی ۴۰ هزار تومان نیز رسید.
رییس اتحادیه میوه و تره‌بار اهواز با اشاره به قیمت عمده فروشی اقلام میوه درجه یک بیان کرد: در حال حاضر قیمت هر کیلوگرم هندوانه ۶هزار تومان، هر کیلوگرم کیوی ۲۴ هزار تومان، هر کیلوگرم پرتقال شمالی ۱۵ هزار تومان، هر کیلوگرم پرتقال جنوبی ۲۷ هزار تومان، هر کیلوگرم انار ۲۴ هزار تومان، هر کیلوگرم لیموشیرین ۲۴ هزار تومان، هر کیلوگرم موز ۳۳ هزار تومان و هر کیلوگرم سیب زرد و قرمز از ۱۸ تا ۱۹ هزار تومان است.
وی قیمت عمده فروشی تره‌بار ادامه داد: قیمت هر کیلوگرم گوجه ۱۵ هزار تومان، هر کیلوگرم انواع پیاز ۵ هزار و ۵۰۰ تومان تا ۶ هزار و ۵۰۰ تومان، هر کیلوگرم انواع بادمجان ۴ تا ۱۰ هزار تومان، هر کیلوگرم سیب زمینی ۱۱ هزار و ۵۰۰ تومان، هر کیلوگرم انواع فلفل دلمه‌ای ۱۰ تا ۱۰ هزار و ۵۰۰ تومان، هر کیلوگرم کلم قرمز و سفید ۵ هزار تومان، هر کیلوگرم گل کلم ۴هزار تومان، هر کیلوگرم لوبیا فرنگی ۱۵ هزار تومان، هر کیلوگرم کاهو ۴ هزار تومان، هر کیلوگرم انواع خیار ۸ تا ۱۰ هزار تومان و هر کیلوگرم سیر خشک ۵۰ هزار تومان است.
جمالی پور با بیان اینکه هیچ کمبودی در بازار وجود ندارد، عنوان کرد: با توجه به گرانی‌های اخیر توان خرید مردم پایین آمده و بازار راکد است.                           ",https://www.asriran.com/003V0q
834199,۱۴۰۱/۰۱/۲۰,اجتماعی ,الزام داشتن گواهینامه رانندگی برای استفاده هر نوع وسیله نقلیه موتوری زمینی,"سرهنگ احمد کرمی اسد در این باره گفت: اخیرا در فضای مجازی کلیپی مبنی بر اینکه ""استفاده از موتورسیکلت های برقی نیازی به گواهینامه ندارد"" منتشر گردیده است.","رئیس مرکز صدور گواهینامه پلیس راهنمایی و رانندگی گفت: راکبین انواع موتورسیکلت‌ها باید دارای گواهینامه رانندگی موتورسیکلت باشند و در این میان هیچ تفاوتی بین موتورسیکلت‌های کاربراتوری، انژکتوری و برقی به لحاظ ضرورت داشتن گواهینامه رانندگی برای راننده آن وجود ندارد.
به گزارش ایسنا، سرهنگ احمد کرمی اسد در این باره گفت: اخیرا در فضای مجازی کلیپی مبنی بر اینکه ""استفاده از موتورسیکلت های برقی نیازی به گواهینامه ندارد"" منتشر گردیده است.
سرهنگ کرمی اسد اظهار داشت: به استناد ماده یک آیین نامه صدور انواع گواهینامه رانندگی مصوب سال۱۳۹۰ هیات محترم وزیران ، رانندگی با هرنوع وسیله نقلیه موتوری زمینی مستلزم داشتن گواهینامه رانندگی متناسب با آن وسیله است.
رئیس مرکز صدور گواهینامه پلیس راهور با تاکید بر اینکه موتورسیکلت ها نیز از این قاعده مستثنی نیستند، افزود: راکبین انواع موتورسیکلت ها باید دارای گواهینامه رانندگی موتورسیکلت باشند و در این میان هیچ تفاوتی بین موتورسیکلت‌های کاربراتوری ، انژکتوری و برقی به لحاظ ضرورت داشتن گواهینامه رانندگی برای راننده آن وجود ندارد.
سرهنگ کرمی اسد گفت: مطابق ماده ۷۲۳ قاون مجازات اسلامی (تعزیرات) رانندگی بدون داشتن گواهینامه با هرنوع وسیله نقلیه خودرویی و موتوری تخلف نبوده؛ بلکه جرم محسوب می گردد و همکاران بنده درصورت مشاهده ، ضمن متوقف کردن وسیله نقلیه ، متخلف را به مراجع قضایی معرفی می نمایند.
وی در خصوص شرایط دریافت گواهینامه موتورسیکلت اظهارکرد: داشتن ۱۸سال تمام ، ارائه گواهی سلامت جسمی و روانی از مراجع صلاحیت دار پزشکی ، ارائه گواهی طی دوره‌های آموزش نظری و عملی از آموزشگاه‌ها و یا مراکز مجاز آموزش رانندگی، قبولی در آزمون های تئوری و مهارت عملی از شرایط لازم برای اخذ گوهینامه موتورسیکلت می‌باشد.
بر اساس گزارش سایت راهور، سرهنگ کرمی اسد در پایان بیان کرد: در سراسر کشور بیش از ۱۸۰ آموزشگاه رانندگی موتورسیکلت وجود دارد که هموطنان عزیز می‌توانند با مراجعه به این آموزشگاه‌ها فرایند دریافت گواهینامه موتورسیکلت را طی نمایند.                           ",https://www.asriran.com/003V0p
834165,۱۴۰۱/۰۱/۲۰,فرهنگی/هنری,جذاب‌ ترین کاراکترهای سریال‌ های ماه رمضان,یکی از مهمترین ویژگی‌های این سریال‌ها، شخصیت‌های جذاب آنها بود.,"تا اواسط دهه هشتاد سریال‌ های رمضانی اهمیت زیادی برای همه داشتند. شبکه‌ها هم سعی می‌کردند در این رقابت تنگاتنگ کم نیاورند و بهترین‌هایشان روانه آنتن کنند. تا اواخر دهه هشتاد سریال‌های درجه یکی در این مناسبت روی آنتن رفت. یکی از مهمترین ویژگی‌های این سریال‌ها، شخصیت‌های جذاب آنها بود. شخصیت‌هایی که هنوز بعد از این همه سال در ذهن‌مان مانده‌اند و وقتی اسمشان می‌آید تصویرشان با همه ویژگی‌ها مقابل چشممان می‌آید. مروری داریم بر محبوب‌ترین چهره‌ های سریال‌ های رمضانی تلویزیون.
جلال - گمگشته

سریال گمگشته اولین سریال مناسبتی رمضان است. رامبد جوان در اولین تجربه کارگردانی‌اش با یک داستان نه چندان بدیع و جذاب، به همراه بازیگرانی که اصولا کمدین نبودند موقعیت‌های کمدی جالبی خلق کرد که برای همه جذاب بود. آتیلا پسیانی در «گمگشته» ایفاگر دو نقش کاملا متضاد بود. یکی از یکی جلال، مردی دیندار و مورد اعتماد و دیگری کریم، یک دله دزد لمپن. درواقع جابجاشدن این دو شخصیت متضاد، گره اصلی داستان را شکل می‌داد. کریم، جلال راغ می‌دزدید و خودش را جای او جا می‌زد تا با قرار گرفتن در آن جایگاه به ثروت دست پیدا کند. او که چیزی از عادت‌ها و زندگی خانوادگی جلالف نمیدانست با همان مرام و مسلک در موقعیت های کمدی جذابی قرار می گرفت.
آقا ماشاالله - خانه به دوش

آقا ماشالا یکی از جذاب ترین شخصیت های سریال های رضا عطاران بود. مردی از طبقه فرودست که به راحتی اعتماد میکرد و رو دست میخورد. محور اصلی داستان روی همین سادگی بنا شده بود. او تمام اموالش را در اختیار یک یک کلاهبردار می‌گذاشت و و دیگر آه در بساط نداشت. از ترس آبرویش خودش را از خانواده اش مخفی می‌کرد ام مدام دستش رو میشد. لولایی بدون اینکه گریم متفاوتی داشته باشد به خوبی از پس ایفای نقش یک مرد ساده و مالباخته برآمد. همراهی او با رضا عطاران زوج کمدی جذابی را در این سریال شکل داده بود. حمید لولایی که تا قبل از سال 1383 به خاطر نقش خشایار مستوفی در «زیر آسمان شهر» مورد توجه قرار داشت، با آقا ماشالا دوباره در نقطه اوج قرار گرفت.
فرشته - او یک فرشته بود

تا قبل از «او یک فرشته بود» هیچ وقت تصویری از یک شیطان نداشتیم. ماجرا از این قرار بود که شیطان در قالب دختر جوانی به اسم فرشته، شبی با مردی مومن و متعهد تصادف می کرد. و سر از زندگی خانوادگی او درمی‌آورد. مرد به واسطه نزدیک شدن به او، کم کم از ارزش‌هایش فاصله می‌گرفت. بهاره افشاری با اینکه سال 1384 سابقه چندانی در بازیگری نداشضت، اما توانست تغییر تدریجی را در این شخصیت به خوبی اجرا کند. او در دو قالب متفاوت ایفای نقش میکرد. یک دختر ساده و معصوم که می‌توانست حس ترحم همه را جلب کند و از دیگری شیطانی پلید که یک زندگی را بهم می ریخت. بهاره افشاری هنوز با نقش فرشته ها در ذهن ها مانده است.
هاشم آقا - متهم گریخت

سیروس گرجستانی در دهه هشتاد یک جورهایی نماد سریال های مناسبتی رمضان شناخته می شد. بعد از موفقیت در سریال های «یادداشت‌های کودکی» ، «پشت کنکوری‌ها» و «رانت خوار کوچک» در ماه رمضان سال 1384 با نقش هاشم آقا در متهم گریخت بیشتر از قبل در مرکز توجه ها قرار گرفت. هاشم اقا اغز از آن دست شخصیت هایی بود که در عین سادگی، برای منفعت خودش، دست به هر کاری میزد و اصلا هم نگران ریختن آبرویش نبود. مدام زرنگی می کرد، نقشه می کشید تا از این و آن سودی ببرد اما ذاتا ساده بود و به خاطر همین معمولا رو دست میخورد و میباخت. رضا عطاران در متهم گریخت مهره هایش رو طوری کنار هم چیده بود که این شخصیت بیشتر از سایرین به چشم بیاید.
نادر - بزنگاه

رضا عطاران بعد از موفقیت در خلق دو شخصیت آقا ماشالا و هاشم آقا، برای رمضان 87 خودش آستین ها بالا زد و با شخصیت جذاب نادر در سریال بزنگاه به میدان آمد. مردی معتاد که دست به سیاه و سفید نمی زد و آویزان خانواده بود. او هیچ ابایی از بی آبرویی نداشت، به راحتی مواد می کشید و از این و آن پول می گرفت. همراهی رضا عطاران در این سریال با رضا نیکخواه و حمید لولایی وضعیت جذابی را پدید آورده بود. البته این سریال از یک جایی به بعد با سانسورهایی همراه بود و باعث شد عطاران برای همیشه از تلویزیون خداحافظی کند.
منبع: فیلم نیوز                           ",https://www.asriran.com/003V0H
834197,۱۴۰۱/۰۱/۲۰,اجتماعی ,آمار کرونا در کشور: فوت ۴۹ نفر دیگر,مجموع بیماران کووید۱۹ در کشور به ۷ میلیون و ۱۸۸ هزار و ۷۴۹ نفر رسید.,"بنابر اعلام وزارت بهداشت، در شبانه روز گذشته ۱۷۵۷ بیمار کووید۱۹ در کشور شناسایی شدند و متاسفانه ۴۹ نفر نیز در این بازه زمانی جان خود را از دست دادند.
به گزارش ایسنا، از دیروز تا امروز ۲۰ فروردین ماه ۱۴۰۱ و بر اساس معیارهای قطعی تشخیصی، یک هزار و ۷۵۷ بیمار جدید مبتلا به کووید۱۹ در کشور شناسایی شد که ۳۰۴ نفر از آنها بستری شدند.
مجموع بیماران کووید۱۹ در کشور به ۷ میلیون و ۱۸۸ هزار و ۷۴۹ نفر رسید.
متاسفانه در طول ۲۴ ساعت گذشته، ۴۹ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۵۷۷ نفر رسید.
خوشبختانه تا کنون ۶ میلیون و ۹۱۳ هزار و ۹۳۴ نفر از بیماران، بهبود یافته و یا از بیمارستانها ترخیص شده اند.
یک هزار و ۶۴۷ نفر از بیماران مبتلا به کووید۱۹ در بخش های مراقبت‌های ویژه بیمارستان‌ها تحت مراقبت قرار دارند.
تا کنون ۴۹ میلیون و ۹۵۹ هزار و ۳۳۶ آزمایش تشخیص کووید۱۹ در کشور انجام شده است.
در حال حاضر ۳۴ شهرستان در وضعیت قرمز، ۶۹ شهرستان در وضعیت نارنجی، ۲۹۱ شهرستان در وضعیت زرد و ۵۴ شهرستان در وضعیت آبی قرار دارند.                           ",https://www.asriran.com/003V0n
834195,۱۴۰۱/۰۱/۲۰,اقتصادی,بورس در دره سقوط ماند,در بازار امروز ۱۶۱ نماد به ارزش ۳ هزار و ۸۴۶ میلیارد ریال صف خرید و ۳۴نماد به ارزش ۶۰۳میلیارد ریال صف فروش بودند.,"روند حرکت شاخص کل بورس در ساعات ابتدایی معاملات نزولی بود و تا یک میلیون و۴۵۱ هزارواحد کاهش یافت، در ادامه معاملات هرچند حرکتی صعودی داشت، اما باز هم چراغ قرمز باقی ماند.
به گزارش ایسنا، شاخص کل بورس امروز با پنج هزارو ۹۹ واحد کاهش در رقم ۱ میلیون و ۴۵۸ هزار واحد ایستاد. این در حالی است که شاخص کل با معیارهم وزن ۷۲۸ واحد افزایش یافت و تا رقم۳۷۸ هزارو۷۶ واحد صعود کرد.
معامله گران این بازار۵۱۵ هزارمعامله به ارزش ۵۰ هزار و ۷۵۹ میلیارد ریال انجام دادند. ایران خودرو، ملی صنایع مس ایران، بانک ملت، پالایش نفت تهران، فولاد مبارکه اصفهان و بانک تجارت نسبت به سایر نماد‌ها بیشترین تاثیرمنفی و در مقابل پالایش نفت تبریز نسبت به سایر نماد‌ها بیشترین تاثیر مثبت را روی بورس گذاشتند.
در آن سوی بازار سرمایه شاخص کل فرابورس با ۳۸ واحد افزایش در رقم ۱۹هزارو ۸۸۹ واحد ایستاد. در این بازار۲۴۱ معامله به ارزش ۳۱ هزار و ۱۹میلیارد ریال انجام شد. پلیمرآریاساسول، پالایش نفت لاوان و سرمایه گذاری مالی سپهر صادرات نسبت به سایر نماد‌ها بیشترین تاثیر مثبت و در مقابل تولید نیروی برق دماوند، فولاد هرمزگان جنوب، سرمایه گذاری صبا تامین و پتروشیمی زاگرس نسبت به سایر نماد‌ها بیشترین تاثیر منفی را روی فرابورس گذاشتند.
در بازار امروز ۱۶۱ نماد به ارزش ۳ هزار و ۸۴۶ میلیارد ریال صف خرید و ۳۴نماد به ارزش ۶۰۳میلیارد ریال صف فروش بودند.                           ",https://www.asriran.com/003V0l
834194,۱۴۰۱/۰۱/۲۰,اقتصادی,کاهش تولید نفت اوپک پلاس درپی اعمال تحریم‌های روسیه,با کاهش تولید به میزان ۱۰۰ هزار بشکه در روز، شکاف میان تولید و سهمیه تولید تعیین شده برای کل اوپک پلاس، به رکورد ۱.۲۴ میلیون بشکه در روز رسید و توانایی این گروه برای تامین تقاضای جهانی رو به رشد را زیر سوال برد.,"یافته‌های یک نظرسنجی نشان داد تولید نفت اوپک و متحدانش تحت تاثیر تحریم‌های اعمال شده علیه مسکو، در مارس برای نخستین بار در یک سال گذشته کاهش پیدا کرد و به تشدید کمبود عرضه در بازار دامن زد.
به گزارش ایسنا، تحریم‌های غربی روی تولید نفت روسیه که از متحدان اوپک است و همچنین اختلالات تولید در قزاقستان و لیبی، تولید نفت اوپک پلاس را در مارس پایین‌تر برد.
تولید نفت اوپک که متشکل از ۱۳ کشور عضو است، در مارس به میزان ۶۰ هزار بشکه در روز افزایش پیدا کرد و به ۲۸.۷۳ میلیون بشکه در روز رسید، اما تولید ۹ تولیدکننده متحد این گروه ۱۶۰ هزار بشکه در روز کاهش یافت و به ۱۳.۹۱ میلیون بشکه در روز بالغ شد.
با کاهش تولید به میزان ۱۰۰ هزار بشکه در روز، شکاف میان تولید و سهمیه تولید تعیین شده برای کل اوپک پلاس، به رکورد ۱.۲۴ میلیون بشکه در روز رسید و توانایی این گروه برای تامین تقاضای جهانی رو به رشد را زیر سوال برد.
این نخستین کاهش تولید اوپک پلاس از فوریه سال ۲۰۲۱ است که عربستان سعودی با کاهش یکجانبه تولید به میزان یک میلیون بشکه در روز، تلاش کرده بود به روند تعادل عرضه و تقاضا در بازار سرعت ببخشد.
اوپک پلاس از اوت سال ۲۰۲۱ با بهبود اقتصاد جهانی، برنامه افزایش تدریجی تولید به میزان ۴۰۰ هزار بشکه در روز در ماه را به اجرا گذاشته است، اما با فشار رو به رشد از سوی آمریکا، هند، ژاپن و سایر کشور‌های مصرف‌کننده نفت برای تسریع افزایش عرضه و مهار رشد قیمت‌ها روبرو شده است.
طبق محاسبات اس اند پی گلوبال، چندین کشور تولیدکننده در ماه‌های اخیر نتوانسته‌اند به هدف تولیدشان برسند و کمبود تولید مارس باعث شد نرخ پایبندی ۱۹ عضو این گروه به ۱۴۸ درصد برسد. ایران، لیبی و ونزوئلا از مشارکت در توافق اوپک پلاس معاف هستند.
نگرانی‌ها نسبت به توانایی تولید اوپک پلاس و جنگ میان روسیه و اوکراین و احیای تقاضای جهانی برای نفت، قیمت نفت برنت را در هفته‌های اخیر به حدود ۱۴۰ دلار در هر بشکه رساند، اما هفتم آوریل با اعلام آزادسازی ۱۲۰ میلیون بشکه نفت از ذخایر استراتژیک از سوی آژانس بین‌المللی، به ۹۸ دلار و ۲۸ سنت در هر بشکه نزول کرد.
مقامات اوپک پلاس نه عوامل بنیادین بازار، بلکه مسائل ژئوپلیتیکی را مسبب نوسان قیمت‌ها می‌دانند.
طبق نظرسنجی پلاتس، عربستان سعودی که از معدود کشور‌های دارای ظرفیت مازاد تولید قابل توجه است، تولیدش را در مارس در ۱۰.۲۵ میلیون بشکه در روز ثابت نگه داشت. آمار کشتیرانی نشان می‌دهد صادرات این کشور ماه میلادی گذشته کاهش پیدا کرد، اما تحلیلگران متعدد با اشاره به افزایش تولید پالایشگاهی، گفتند حجم ذخایر نفت این کشور افزایش پیدا کرده است.
تولید نفت روسیه که هدف تحریم‌های مالی غربی قرار گرفته است، به ۱۰.۰۴ میلیون بشکه در روز کاهش پیدا کرد. بسیاری از معامله‌گران تجارت کالا‌های روسی را متوقف کرده‌اند و تحلیلگران انتظار دارند افت تولید در آوریل و مه تشدید شود، اما بخشی از جریان صادرات روسیه به مشتریان آسیایی تغییر پیدا کرده است.
سهمیه تولید عربستان سعودی و روسیه برای مارس ۱۰.۳۳ میلیون بشکه در روز بود.
قزاقستان هم با بزرگترین کاهش تولید به دلیل صدمات طوفان به پایانه بارگیری خط لوله سی پی سی روبرو شد و تولید این کشور در مارس به ۱.۵۵ میلیون بشکه در روز رسید.
تولید لیبی به دلیل تعطیلی میدان نفتی شراره و الفیل، ۵۰ هزار بشکه در روز در مارس کاهش پیدا کرد.
بر اساس گزارش پلاتس، در میان کشور‌هایی که تولیدشان ماه میلادی گذشته افزایش داشت، عراق بزرگترین افزایش تولید را داشت و ۴.۳۴ میلیون بشکه در روز نفت تولید کرد که اندکی پایین‌تر از سهمیه ۴.۳۷ میلیون بشکه در روز برای این کشور بود. تولید نفت ونزوئلا هم ۴۰ هزار بشکه در روز رشد کرد.                           ",https://www.asriran.com/003V0k
834163,۱۴۰۱/۰۱/۲۰,فرهنگی/هنری,6 سریال‌ جذاب که باید منتظرشان باشید!,شش سریال جدید در حال حاضر مراحل آماده سازی خود را پشت سر‌می گذارند تا به زودی از طریق پلتفرم های نمایش خانگی توزیع و پخش شوند. در ادامه مروری داریم بر این سریال ها.,"بی‌گناه / کارگردان: مهران‌ احمدی

موفقیت سریال « همگناه»، موجب شد تا برادران کیایی به فکر تولید سریال دیگری بیفتند. پروژه جدیدآن‌ها «بی‌گناه» نام داشت. مصطفی کیایی به عنوان تهیه‌کننده سریال را با کارگردانی مهران احمدی وارد مرحله تولیدکرد. احمدی با تجربه ساخت دو فیلم «مصادره» و«سگبند» پا به عرصه سریالسازی گذاشت. پای دیگر این سریال محسن کیایی است. او علاوه بر بازی سرپرستی‌نویسندگان پروژه را هم برعهده دارد. شبنم مقدمی، ویشکاآسایش، مسعود رایگان، آتیلا پسیانی و… دیگر نقش‌های اصلی «بی‌گناه» را برعهده دارند. این سریال یک درام اجتماعی است که داستان آن درباره مردی است به نام«بهمن مردانی» که برای کشف راز آنچه 25 سال قبل باعث فرار او به خارج از کشور شده بودبه ایران بازمی گردد.
یاغی / کارگردان: محمدکارت

محمدکارت که با ساخت شنای پروانه نظرها را به سمت خود جلب کرده بود مسیرش را برای ادامه کار به سمت سریالسازی کج کرد. ماحصل این تصمیم راه افتادن پروژه‌ای به نام «یاغی» بود. او فیلمنامه این سریال را با نگاهی به رمان«سالتو» نوشته مهدی افروزمنش به نگارش درآورد. «یاغی» در سکوت کامل خبری جلوی دوربین رفت و تا اسفند سال گذشته هیچ عکسی از این فیلم منتشر نشد. نخستین عکسی که از این سریال رسانه ای شد، مربوط به کاراکتر پارساپیروزفربود. چهره متفاوت پیروزفر باردیگر نگاه ها را به سمت «یاغی» جلب کرد. علی شادمان، طنازطباطبایی و… دیگر بازیگران اصلی سریال هستند. تصویربرداری «یاغی»آخراسفند سال گذشته در گرجستان به پایان رسید.
نوبت لیلی/ کارگردان : سید روح‌الله حجازی
روح اله حجازی که آخرین کارش در سینما فیلم « روشن» است ، در دوران کرونا و تعطیلی سینماها، وارد شبکه نمایش خانگی شد تا سریال «نوبت لیلی» را برای پلتفروم نماوا بسازد. این سریال در نماوا اثری راز آلود معروفی شده و در معرفی داستان آن این خلاصه ارائه شده اشت :«لیلی از طریق کتابی درمی‌یابد که او و خانواده‌اش تاکنون در زمان و مکان های بسیاری زیسته‌اند و اکنون «نوبت لیلی»استتا با رمزگشایی از کتاب و یافتن تابلویی ارزشمندنیاکانش دست به انتخابی بزندکه ….» در این سریال حمید فرخ نژاد،مریلا زارعی، پردیس احمدیه، مهران غفوریان و…. بازی دارند. محمد امین شعرباف که در با سریال «قورباغه» معرفی شد ، در یان سریال عهده دار یکی از نقش های اصلی است. «نوبت لیلی» قرار است دوشنبه ها جایگزین سریال «خاتون» شود.
مترجم/ کارگردان: بهرام توکلی

بهرام توکلی بالاخره عزمش را برای کارگردانی سریال جزم کرد و با ساخت «مترجم» اولین قدم را در این عرصه برداشت. او پیش‌تر فیلمنامه سریال «بیمار استاندارد» را برای نوروز 1395 شبکه یک و فیلمنامه سریال «نهنگ آبی» را برای شبکه خانگی نوشته بود. «مترجم» براساس فیلمنامه خود بهرام توکلی و به تهیه‌کنندگی سعید ملکان تولید شده و صابر ابر، مجتبی پیرزاده، مهتاب ثروتی از جمله بازیگران آن هستند. داستان فیلم درباره یک مترجم جوان است که در شغلش مسیرهای تازه‌ای را کشف می‌کند و به رازی خانوادگی پی می‌برد که روی زندگی‌اش سایه می‌اندازد.
شبکه مخفی زنان/ کارگردان: افشین هاشمی

افشین هاشمی بعد از کارگردانی مشترک فیلم «خسته نباشید» به همراه محسن قرایی و ساخت چند فیلم سینمایی، تصمیم گرفت توانایی‌اش را در ساخت سریال هم محک بزند. «شبکه مخفی زنان» به عنوان اولین تجربه افشین هاشمی، سریالی کمدی تاریخی است که فیلمنامه آن را محسن قرایی براساس طرحی از محمد رحمانیان نوشته است. داستان سریال در ابتدای قرن چهاردهم شمسی روایت می‌شود. وقتی شاه متوجه جنبش‌های نوظهور مربوط به حقوق زنان در کشور می‌شود، ماموریت ویژه‌ای به یکی از اهالی دربار خود می‌دهد و … مهدی هاشمی، لیلا حاتمی، شبنم مقدمی، شقایق دهقان، سیامک انصاری و حمید فرخ‌نژاد بازیگران این سریال هستند.
پدرگورادیولا / کارگردان: سعید نعمت‌اله 

یکی از سریال های پربازیگری که این روزها مراحل تصویربرداری خود را پشت سر می گذارد، پدرگورادیولا به کارگردانی سعید نعمت اله است. این سریال اواخر پاییز سال گذشته در یکی از محله های جنوب شهر جلوی دوربین رفت. پدرگورادیولا دومین تجریه سریالسازی نعمت اله است او پیش از این سریال «زمین گرم» را برای شبکه سه نوشته ساخته بود. از نکات قابل توجه سریال جدید نعمت اله حضور مهران مدیری با تیپ و هیبتی متفاوت است. در کنار او حمیدفرخ نژاد حضور دارد که ایفاگر نقش نقش گورادیولا در این سریال است. آرش عدل پرور معروف به «آرش ای پی» یکی دیگر از بازیگران اصلی سریال است. هنگامه قاضیانی، پانته‌آ بهرام، امیرمهدی ژوله دیگر نقش های اصلی کار را برعهده دارند.
منبع: فیلم نیوز                           ",https://www.asriran.com/003V0F
834156,۱۴۰۱/۰۱/۲۰,عمومی,ده مشاور برتر کنکور,,"برترین های حوزه آموزش در سال جاری را معرفی شدند.
رتبه بندی و رنکینگ بهترین مشاوران آموزشی ایران به ترتیب عبارتست از:
رتبه 1 : استاد  مهدی باباخانی مدیر و مشاور ارشد مجموعه کارنامه خرد و مدرسان علامه و از بهترین مشاوران کنکور ایران و کارشناس برنامه های تلویزیونی و رادیویی ایران
رتبه 2: استاد همت یار نویسنده کتاب های موفقیت  از بهترین مشاوران کنکور ایران
 رتبه 3: استاد  ایمان سرور پور  برترین مشاور انگیزشی و از بهترین مشاوران کنکور
 رتبه4: استاد مهدی برقعی نویسنده و از بهترین مشاوران کنکور ایران
 رتبه5: استاد ندا برهانی نسب از برترین مشاور انگیزشی دانش آموزان دختر و از بهترین مشاوران کنکور
رتبه6:  استاد شروین مسیح کارشناس برنامه های تلویزیونی و رادیویی ایران
رتبه 7 :  استاد میرصادقی نویسنده کتاب های موفقیت از بهترین مشاوران کنکور ایران
رتبه 8 :  استاد امیر دیبازر  نویسنده کتاب های موفقیت و از بهترین مشاوران کنکور ایران
رتبه 9:  استاد جعفرقلی  از بهترین مشاوران کنکور ایران
رتبه 10 : استاد احمدی  از بهترین مشاوران کنکور ایران
جهت مشاهده آخرین رتبه بندی و رنکینگ دبیران و مشاوران ایران، می‌توانید به پایگاه زیر که ویژه تحلیل اساتید و مشاوران ایران است مراجعه فرمایید
وبسایت تحلیل دبیران ایران
ویژگی های بهترین مشاوران کنکور ایران:
بهترین مشاوران کنکور ایران  و ده مشاور برتر کنکور دارای حس همدلی با دانش آموزان خود میباشند
ده مشاور برتر کنکور و بهترین مشاوران کنکور ایران دارای حس خیرخواهی و نوع دوستی - تمایل به کمک به دانش آموزان بوده و آنها را فقط از جنبه های مالی بررسی نمی نمایند
ده مشاور برتر کنکور و برترین مشاوران کنکور تجربی و ریاضی با دانش آموزان و مراجعان خود با احترام برخورد نموده و سعی میکنند حس  اعتماد به نفس، عزم، عزت نفس کافی را به آنها بدهند
10 مشاور برتر کنکور و بهترین مشاورین تحصیلی ایران دارای بردباری و صبر زیاد در برخورد با دانش آموزان و مشکلات آنها هستند
ده مشاور برتر کنکور دارای دانش، توسعه چند وجهی؛- تمایل به تجزیه و تحلیل - روش تفکر تحلیلی.- شهود، بینش؛- ثبات عاطفی، خودکنترلی، تحمل استرس؛ - سازگاری سریع با شرایط مختلف؛- توجه و باز بودن؛ فکر و  تفکر مثبت، خلاقیت میباشند
اکنون با جزئیات بیشتری تمام ویژگی‌های ذکر شده را بررسی م،نیم تا بفهمیم چرا ،  بهترین مشاور کنکور تجربی و ریاضی در ایران  به آنها نیاز دارد و چگونه روی شغل حرفه‌ای او تأثیر می‌گذارد.
یکی از مهم ترین توانایی های ده مشاور برگزیده و خوب کنکور  ، توانایی همدلی است، یعنی. درک عمیق از شخص، مشکلات واقعی او و آگاهی از وضعیت ذهنی او. همدلی - این ، واکنش عاطفی، همدلی و توانایی فرو رفتن در دنیای درونی دانش آموز و برقراری ارتباط در آن سطح در طول مشاوره زمانی است که شرایط به آن نیاز دارد. با این حال، این ویژگی طرف گفتگو هیچ ربطی به شفقت و ترحم ندارد. ،  بهترین مشاور کنکور تجربی و ریاضی در ایران  باید قدرت تحلیل و تعقل خود را جایگزین احساسات کند، عواطف، احساسات خود را کنترل کند و در عین حال بتواند از بیرون به موقعیت نگاه کند.
بنابراین، به عنوان مثال، اگر ، دانش آموزی با مشکلی در ارتباط با ، موقعیت درگیری سروکار دارد، متخصص ابتدا باید گوش دهد و احساسات او را احساس کند. تنها در این صورت است که فرد رضایت اخلاقی را دریافت می کند و برای کار بعدی آماده می شود. وظیفه  بهترین مشاور کنکور تجربی و ریاضی در ایران  این است که به موقعیت از چشم مراجع نگاه کند، روشن کند که او طرف اوست و سپس دیدگاه های مختلفی را در مورد نحوه نگاه کردن به تعارض پیشنهاد کند.
وقتی ، تمرین‌کننده از مشکلات ، فرد و شخصیت او انتزاع می‌شود، کار مؤثر و مفیدی نیست. اولاً مشتری احساس می کند که به متخصصی که به او مراجعه کرده است علاقه ای ندارد. ثانیاً، چنین رویکردی ناکارآمد است زیرا شخص حتی از حمایت عاطفی ابتدایی برخوردار نمی شود. به طور کلی، من معتقدم مشاوری که چنین ویژگی هایی را ندارد و آنها را توسعه نمی دهد، نمی تواند به حل مشکلات دانش آموزانش کمک کند.
در مورد خیرخواهی، نوع دوستی، درایت، احترام به مردم به طور کلی، تصور  آنکه فردی جز ده مشاور برتر کنکور باشد ولی نخواهد کمک کند، بی احترامی و پرخاشگری نسبت به مخاطب نشان  دهد دشوار است. بدون ، نگرش اساسی محترمانه، گفتگو به طور کلی غیرممکن است و حتی بیشتر از آن با مشاوری که به دنبال کمک روانشناختی است. البته این یا این خصوصیات مربوط به خصوصیات فرد بوده و از ابتدا تثبیت شده است. میل و توانایی کمک به افراد برای توسعه، یافتن راه حل، شناخت پتانسیل آنها، آموزش ارتباطات سازنده و موثر و غیره اولین قدم در مسیر ،  ده مشاور برتر تحصیلی است.
یکی دیگر از ویژگی های شخصی ، مشاور خوب و حرفه ای،  مثبت اندیشی است که به جای پشیمانی، نگاه کردن به گذشته و نگاه نکردن به آنچه که قابل بازگشت نیست، شکست را به عنوان سکوی پرشی برای دستاوردهای جدید دانش آموزانش درک کند. به طور خلاصه، توانایی استخراج لحظات مثبت از ناخوشایندترین موقعیت ها و درک وجود مشکلات به عنوان نیروی محرکه برای رشد و پیشرفت شخصی است. این همان چیزی است که ، متخصص باتجربه و بهترین مشاوران تحصیلی باید به مخاطبان خود که می خواهند توسعه پیدا کنند آموزش دهد تا مشکلاتی را که به وجود می آیند تا حد امکان مؤثر حل کنند. خوش بینی معقول، رو،رد مثبت و خلاقانه باعث می شود که رویدادها به بهترین شکل ممکن دیده شوند و شرایط مناسبی برای حرکت آنها در مسیر درست ایجاد شود.
میل به خودشناسی و توسعه، علاقه به افراد - شرایط یکسانی برای رشد حرفه ای مانند ویژگی های قبلی. قبل از شروع به کمک به دیگران، ،  بهترین مشاور کنکور باید مشکلات خود را درک کند، بفهمد که چه توانایی هایی بیشتر، چه کمتر، چه نقاط قوت و ضعفی دارد. پس از چنین خودآزمایی، متخصص می تواند از مزایای خود به طور مؤثرتری استفاده کند و روی آن ویژگی هایی که کمتر توسعه یافته اند کار کند. تنها رشد مستمر، خودآگاهی و درون نگری به مشاور خوب  اجازه می دهد تا از نظر شخصی و حرفه ای رشد کند. به هر حال، کار روی خود همان شاخص شایستگی است که مثلاً دانش نظری یا تسلط بر روش‌ها، و شاید مهم‌تر از آن. است . بنابراین، مدارا برای درک کافی از دیدگاه ها و جهان بینی دیگران مهم است. اساس احترام، درک، باز بودن، توسعه و اجراست. به همین دلیل است که این ویژگی در کار ، مشاور خوب  و ده مشاور برتر کنکور بسیار مهم است. علاوه بر این، مان تساهل را یکی از راه های شناختی می نامیم که انسان را همه کاره تر، همه کاره تر و داناتر می کند. و این ویژگی ها نیز به نوبه خود، شرایط لازم برای رشد حرفه ای و کار ،  بهترین مشاور کنکور تجربی و ریاضی در ایران  هستند.
داشتن ذهن تحلیلی  یکی دیگر از ویژگی های شخصیتی مرتبط با فعالیت موفق و شایستگی ، ده مشاور برتر کنکور تجربی است. توانایی تجزیه و تحلیل موقعیت، تعیین اولویت ها، تفکر گسترده و مثبت ، مهارت اساسی است که کار را موثر می کند. تمایل به تجزیه و تحلیل این است که متخصص  و برترین مشاور کنکور می‌تواند موقعیت را در قفسه‌ها قرار دهد و سپس، مانند مونتاژ مجدد پازل، از دیدگاه‌های مختلف بدون تداعی احساسات وزن کند.

البته کار  بهترین مشاوران کنکور در ایران  به معنای حذف کامل ادراک عاطفی نیست، بلکه نتیجه گیری و استدلال باید بر اساس حقایق عینی باشد. در عین حال، ، شهود روانشناختی مهم است ، به عبارت دیگر ، درک است. این توانایی را باید نوعی بخشش نامید، بخشش، اما می‌توان و باید آن را پرورش داد. آینده نگری به معنای درک بیشتر از آنچه مشتری می گوید، دیدن علل پنهان مشکلات آنها، خلاصه کردن تمام اطلاعات مربوط به شخص و خواندن آن است. این ، کار نسبتا دشوار است که نیاز به تجربه و کار با خودتان دارد. این را باید با درک گفت - ، استعداد نادر، و تمام بهترین مشاور کنکور نمی توانند آن را به طور کامل توسعه دهند. به نظر من این توانایی تنها نشانگر شایستگی و تجربه نیست، بلکه بالاترین دستاورد در پیشرفت حرفه ای است.
 بهترین مشاوران کنکور تجربی در ایران  در تمامی این ویژگی ها و ویژگی ها، مهارت های ارتباطی، همدلی و تعامل با مراجع، باید از ثبات عاطفی و تاب آوری در برابر استرس برخوردار باشد. اضافه بار عاطفی اغلب باعث فرسودگی، استرس، افسردگی می شود. برای ، حرفه ای این امر منتفی نیست، اما بهتر است خودکنترلی حرفه ای در سطح بالایی روشن شود و قدرت و توانایی های خود را محاسبه کند. ثبات عاطفی در آرامش، توانایی غلبه بر احساسات قوی بیان می شود و به نوعی هشدار دهنده شوک های عصبی و فرسودگی روانی است. چنین ویژگی هایی همچنین به سازگاری سریع با تغییر شرایط کاری و انتقال سریع از ، فرد به فرد دیگر کمک می کند.
مشاهده و صراحت - ویژگی هایی که بدون آنها کار ،  بهترین مشاوران کنکور در ایران  به سادگی غیرممکن است.. علاقه به افراد، توانایی توجه به جزئیات به ظاهر بی اهمیت، توجه، سبکی، طبیعی بودن در برقراری ارتباط و میل به یادگیری، میل به دیدن آنچه که دیگران نمی بینند. بدون آن، تصور اینکه ، حرفه ای موفق به افراد کمک کند تا راه حل هایی برای موقعیت های دشوار پیدا کنند، دشوار است. پاسخ  ده مشاور برتر کنکور تجربی و ریاضی در ایران  به سوالات در قسمت دوم آورده شده است.
به طور کلی، ویژگی های شخصی به وضوح با فعالیت های حرفه ای ،  بهترین مشاوران کنکور تجربی و ریاضی در ایران  با تجربه تلاقی می کند. فقط در شرایط جستجوی معنوی، میل به خودسازی، حسن نیت ، متخصص می تواند پتانسیل خود را به حداکثر برساند و به دیگران در این امر کمک کند.

منبع: باشگاه خبرنگاران جوان                           ",https://www.asriran.com/003V08
834192,۱۴۰۱/۰۱/۲۰,اقتصادی,کاهش تولید و صادرات دلیل افزایش قیمت گوجه/ اعتصاب کامیون‎‌داران تمام شد,سخنگوی ستاد تنظیم بازار اصفهان درباره اعتصاب کامیون داران و تأثیر بر گرانی گوجه، اظهار کرد: با پیگیری مسئولان این مشکل حل شده و از این هفته انتظار می‌رود بازار گوجه به حال عادی برگردد.,"سخنگوی ستاد تنظیم بازار اصفهان با اشاره به اینکه اعتصاب کامیون داران تمام شده است، گفت: یکی از دلایل افزایش قیمت گوجه، کمبود تولید و افزایش صادرات است.
حسین ایراندوست در گفتگو با ایسنا، درباره افزایش قیمت گوجه، اظهار کرد: باید توجه داشت که در این بازه زمانی اصفهان محصول گوجه بوته‌ای ندارد و البته گوجه گلخانه‌ای موجود است که در صورت استقبال مردم، جوابگوی نیاز بازار است و این محصول بیشتر جنبه صادراتی دارد.
وی با بیان اینکه یکی از دلایل اصلی کمبود و گرانی گوجه، تغییر فصل است، گفت: تا به امروز عمده محصول گوجه از استان‌های بوشهر، کنگان و هرمزگان وارد بازار می‌شد که اخیر با توجه به تغییر فصل، تولید گوجه در این مناطق کاهش پیدا کرد، البته از این هفته تولید گوجه در مزارع کهنوج، بندر دیلم، دیر و بهبهان انجام می‌شود.
سخنگوی ستاد تنظیم بازار اصفهان درباره اعتصاب کامیون داران و تأثیر بر گرانی گوجه، اظهار کرد: با پیگیری مسئولان این مشکل حل شده و از این هفته انتظار می‌رود بازار گوجه به حال عادی برگردد.
وی درباره برخی نگرانی‌ها نسبت به افزایش دیگر محصولات کشاورزی، گفت: در تماس با مسئولان اداره راهداری مشکل کامیون داران حل شده، بنابراین انتظار می‌رود در این هفته روند افزایش قیمت گوجه، کاهشی شود.
ایراندوست افزود: از سوی دیگر تاحدودی شاهد صادرات گوجه به افغانستان و عراق هستیم که این وضعیت بر افزایش قیمت این محصول تاثیرگذار است و با توجه کشش بازار در ماه رمضان با کمبود این محصول روبرو شده‌ایم.
وی با بیان اینکه اصفهان در حال حاضر تولید گوجه بوته‌ای ندارد و عمده تولید این محصول به‌صورت گلخانه‌ای است، گفت: طبیعتاً در این شرایط نمی‌توانیم بر بازار گوجه تأثیرگذار باشیم، بااین‌وجود پیش‌بینی می‌شود در هفته جاری گوجه به شرایط عادی برگردد.
سخنگوی ستاد تنظیم بازار اصفهان گفت: اگر افزایش صادرات گوجه داشته باشیم طبیعتاً با افزایش قیمت مواجه خواهیم شد که در این شرایط سیاست تعدیل صادرات باید اجرا شود.
وی تأکید کرد: به‌طورقطع صادرات محصولات کشاورزی نباید بازار‌های داخلی را برهم بزند، بنابراین باید به‌صورت کنترل‌شده صادرات داشته باشیم.
ایراندوست همچین درباره افزایش قیمت خرما در ماه رمضان، گفت: خرما جزو کالا‌های تنظیم بازاری نیست و براساس عرضه و تقاضا است.                           ",https://www.asriran.com/003V0i
834190,۱۴۰۱/۰۱/۲۰,اجتماعی ,کمک ۱ میلیارد تومانی رهبر انقلاب شامل چه افرادی می‌شود؟,گفتنی است، امسال نیز به دلیل شیوع ویروس کرونا تمام جشن‌های گلریزان آزادی زندانیان جرایم غیرعمد در قالب برنامه‌های تلویزیونی و اجرای آیین‌های زنده در فضای مجازی (لایو) برگزار خواهد شد.,"در آستانه برگزاری سی و پنجمین جشن گلریزان ستاد دیه کشور، مقام معظم رهبری مبلغی معادل ۵۰۰ میلیون تومان برای آزادی زندانیان جرایم غیرعمد اختصاص دادند.
به گزارش ایسنا به نقل از روابط عمومی ستاد دیه کشور، چراغ جشن‌ گلریزان آزادی زندانیان تحت حمایت ستاد دیه امسال نیز با کمک نقدی رهبر انقلاب همراه بود و معظم‌له با اهدای رقمی معادل یک میلیارد تومان زمینه آزادی جمعی از بدهکار مالی و محکوم به پرداخت دیات ناشی از حوادث کارگاهی و سوانح رانندگی را فراهم نمودند.
در دهه اخیر امام خامنه‌ای حفظ‌الله در مجموع با اهدای مبلغی بالغ بر ۴ میلیارد و ۶۳ میلیون تومان، زمینه آزادی بیش از یکهزار زندانی نیازمند واجد شرایط ستاد دیه را فراهم نموده‌اند.
زندانیان جرایم غیرعمد در سفرهای استانی مقام معظم رهبری هم بی‌بهره نبوده و برای نمونه با کمک پنج میلیارد تومانی معظم‌له در سفر استانی به کرمانشاه تعداد ۲۴۰ محبوس غیرعمد و با اهدای مبلغ یک میلیارد تومان‌ در سفر به بجنورد، زمینه آزادی ۱۲۵ بدهکار عائله‌مند از این محل فراهم شده است.
قابل توجه اینکه از فروردین سال ۱۳۹۵ در بخش پرداخت وجوهات شرعی پایگاه اطلاع رسانی دفتر رهبری پرداخت مبالغ خیرین جهت تأمین بخشی از بدهی زندانیان جرائم غیرعمد فعال و از این طریق نیز تاکنون جمع کثیری از مددجویان جرایم غیرعمد از بند حبس رهایی یافته‌اند. اقدامی که بر اساس آن هموطنان عزیز می‌توانند با مراجعه به آدرس اینترنتی www.leader.irوجوهات زکات فطریه یا دیگر تبرعات شرعی خود را برای استخلاص مددجویان تحت حمایت ستاد دیه، واریز نمایند.
گفتنی است، امسال نیز به دلیل شیوع ویروس کرونا تمام جشن‌های گلریزان آزادی زندانیان جرایم غیرعمد در قالب برنامه‌های تلویزیونی و اجرای آیین‌های زنده در فضای مجازی (لایو) برگزار خواهد شد.                           ",https://www.asriran.com/003V0g
834189,۱۴۰۱/۰۱/۲۰,سیاست خارجی,جزئیات حضور مسئولان سفارت ایران در وزارت امور خارجه طالبان,پیش از این احمد یاسر، دستیار ملا عبدالغنی برادر، معاون اول نخست‌وزیر طالبان در توئیتی مدعی شد که وزارت خارجه‌ افغانستان تحت حکمرانی این گروه، مسئولان سفارت ایران در کابل را احضار کرده است.,"مقام ارشد وزارت خارجه طالبان در واکنش به آنچه رفتار نیروهای مرزی و اداری ایران با مهاجران افغان عنوان می‌شود، با مسئولان سفارت ایران در افغانستان دیدار کرد.
 به گزارش ایلنا، وزارت خارجه افغانستان از دیدار روز گذشته فیضان‌الله ناصری مقام ارشد وزارت خارجه طالبان با مسئولان سفارت جمهوری اسلامی ایران در کابل خبر داد.
به گفته وزارت امور خارجه طالبان در این دیدار، این مقام وزارت خارجه در مورد رفتار نیروهای مرزی و اداری ایران با مهاجران افغان صحبت کرده و نگرانی‌های دولت و مردم افغانستان را در این زمینه با مسئولان ایرانی در میان گذاشته است. در این دیدار، دو طرف بر لزوم پرهیز از اقداماتی که ممکن است به هر دو کشور و ملت‌ها آسیب وارد کند، تاکید کردند.
پیش از این احمد یاسر، دستیار ملا عبدالغنی برادر، معاون اول نخست‌وزیر طالبان در توئیتی مدعی شد که وزارت خارجه‌ افغانستان تحت حکمرانی این گروه، مسئولان سفارت ایران در کابل را احضار کرده است.
حفیظ ضیا احمد، معاون سخنگوی وزارت خارجه‌ طالبان هم در توییتی مدعی شده بود که در این دیدار در مورد رفتار نیروهای انتظامی و مرزی ایران با مهاجران افغانستان صحبت شده است.                           ",https://www.asriran.com/003V0f
834187,۱۴۰۱/۰۱/۲۰,فرهنگی/هنری,پیش‌ بینی جشنواره کن از دوره پیش رو,پیش‌بینی می‌شود امسال تنها ۱۰ درصد از نمایندگان شرکت‌کننده در بازار کن مجازی باشند و سایر افراد به فرانسه سفر کنند.,"جشنواره فیلم کن پیش بینی می کند حضور نمایندگان سینمایی در دوره آتی این رویداد ""بسیار بیشتر از سال گذشته"" باشد و اکثریت قریب به اتفاق نمایندگان به کن سفر کنند.

به گزارش ایسنا به نقل از ددلاین، سال گذشته این جشنواره فرانسوی از ثبت نام ۱۰ هزار نفر برای حضور در بازار این رویداد را گزارش کرد که تقریباً به طور مساوی به صورت حضوری و مجازی در این رویداد شرکت کردند که این رقم برابر با سال ۲۰۲۰ بود، زمانی که این رویداد به دلیل کرونا کاملا مجازی برگزار شد. 
در سال ۲۰۱۹ و پیش از آغاز همه‌گیری ویروس کرونا، کن میزبان بیش از ۱۲۵۰۰ نفر از نمایندگان صنعت سینما بود اما گزارش‌ها حاکی از آن است که شمار ثبت‌کنندگان در مقطع کنونی برای جشنواره امسال کمتر از سال ۲۰۱۹ است اما مسئولان کن انتظار دارد بسیاری از افراد در لحظه‌های آخر تصمیم به ثبت نام و سفر به کن بگیرند. 
«اروم پیلار» که قرار است امسال برای آخرین دوره مدیریت بازار فیلم کن (Marche du Film) را بر عهده داشته باشد گفت پیش‌بینی می‌شود امسال تنها ۱۰ درصد از نمایندگان شرکت‌کننده در بازار کن مجازی باشند و سایر افراد به فرانسه سفر کنند.
او همچنین ابراز امیدواری کرد طبق روال سال‌های گذشته آمریکا، بریتانیا و آلمان پررنگ‌ترین حضور را در جشنواره کن داشته باشند. آسیا نیز یکی از مناطق است که انتظار می‌رود علی‌رغم برخی محدودیت‌های سفری امسال حضور چشمگیری در کن به ثبت برسانند. 
در مورد چین که به دلیل افزایش مجدد موارد ابتلا به کرونا برخی از سخت‌ترین محدودیت‌ها را بار دیگر اعمال کرده، کن پیش‌بینی می‌کند که تعداد شرکت‌کنندگان نسبت به دوران قبل از همه‌گیری، کاهش قابل‌توجهی داشته باشد، اما این کشور همچنان با یک پاویون در دهکده بین‌المللی با ۱۲ شرکت چینی حضور خواهد داشت.
فهرست فیلم‌های حاضر در هفتاد و پنجمین جشنواره فیلم طی یک نشست خبری در روز ۲۵ فروردین اعلام خواهد شد. این رویداد سینمایی از ۱۷ تا ۲۸ می (۲۷ اردیبهشت تا ۷ خردادماه) به صورت حضوری برپا خواهد شد. 
                           ",https://www.asriran.com/003V0d
834152,۱۴۰۱/۰۱/۲۰,اخبار سلامت,این روغن محبوب برای قلب مضر است!,با این حال، روغن نارگیل سرشار از چربی اشباع شده است که کلسترول بد (LDL) را افزایش می‌دهد. در نتیجه با افزایش خطر ابتلا به بیماری قلبی همراه است.,"در چند سال گذشته، مصرف کنندگان با اطلاعاتی در مورد فواید روغن نارگیل برای سلامتی بمباران شده‌اند: می‌تواند روند پیری را کُند کند؛ می‌تواند به سلامت قلب و تیروئید کمک کند؛ می‌تواند از شما در برابر بیماری‌هایی مانند بیماری آلزایمر، آرتروز و دیابت محافظت کند؛ و حتی در کاهش وزن هم موثر است.
دکتر «اندرو فریمن»، مدیر پیشگیری و سلامت قلب و عروق در دنور، می‌گوید: «داده‌های بسیار کمی وجود دارد که فواید سلامتی روغن نارگیل را نشان می‌دهد.»
وی در ادامه افزود: «روغن نارگیل سرشار از چربی است، بنابراین بدترین چیزی است که می‌توان آن را به یک رژیم غذایی معمولی که سرشار از گوشت و پنیر فرآوری شده است، افزود.»
در حالی که این احتمال وجود دارد MCFA ها [اسیدهای چرب با زنجیره متوسط] در بدن متفاوت از چربی‌های اشباع شده با زنجیره طولانی‌تر رفتار کنند، اما هیچ مدرک مستقیمی وجود ندارد که روغن نارگیل حساسیت به انسولین را افزایش می‌دهد یا می‌تواند در پیشگیری یا درمان دیابت در انسان مفید باشد. انجمن دیابت آمریکا روغن نارگیل را یک چربی اشباع شده محدود می‌داند.
روغن نارگیل با فشردگی چربی موجود در لایه سفید داخل نارگیل تولید می‌شود. حدود ۸۳ درصد از کالری آن از چربی‌های اشباع شده تامین می‌شود. حال آن را با ۱۴ درصد کالری چربی اشباع شده در روغن زیتون و ۶۳ درصد در کره مقایسه کنید.
دکتر «لیزا یانگ»، متخصص تغذیه، می‌گوید: «همین مسئله توضیح می‌دهد که چرا روغن نارگیل، مانند کره، در دمای اتاق جامد است و ماندگاری طولانی دارد و توانایی تحمل دمای پخت بالا را دارد.»
روغن نارگیل سرشار از چربی‌های اشباع شده است، اما بیشتر از تری گلیسیریدهای زنجیره متوسط (MCTs) تشکیل شده است. برخی می‌گویند که بدن با این چربی‌ها متفاوت از سایر چربی‌ها رفتار می‌کند.
MCFA ها که همیشه اشباع هستند، با ۶ تا ۱۲ کربن تعریف می‌شوند. اسیدهای چرب با زنجیره بلند (LCFAs) بیش از ۱۲ کربن دارند و می‌توانند اشباع یا غیراشباع باشند.
با این حال، روغن نارگیل سرشار از چربی اشباع شده است که کلسترول بد (LDL) را افزایش می‌دهد. در نتیجه با افزایش خطر ابتلا به بیماری قلبی همراه است.
تحقیقات بیشتری برای تایید سایر فواید سلامت ادعا شده در مورد روغن نارگیل مورد نیاز است. در حال حاضر، اکثر کارشناسان توصیه می‌کنند به جای تکیه بر روغن نارگیل، از انواع روغن‌ها از جمله روغن زیتون و آووکادو در آشپزی استفاده کنید.
منبع: مهر                           ",https://www.asriran.com/003V04
834184,۱۴۰۱/۰۱/۲۰,فرهنگی/هنری,یک روایت شنیدنی از زندگی مشترک داود رشیدی و احترام برومند,رشیدی در این دیدار، برومند را مناسب همسری یافت و این آشنایی تصادفی، به فاصله چند ماه بعد به ازدواج منجر شد.,"سال ۱۳۴۷ احترام برومند و داود رشیدی هر دو در تلویزیون مشغول به کار بودند ولی آشنایی آنان در تلویزیون نبود بلکه آنها به طور اتفاقی یکدیگر را در کافه رستوران قناری دیدند. این آشنایی به قصد عشق و عاشقی و ازدواج نبود ولی یکی از موفق‌ترین ازدواج‌های هنری را رقم زد.

به گزارش ایسنا، امروز، ۲۰ فروردین ماه سالروز تولد احترام برومند است. هنرمند با سابقه تئاتر، تلویزیون و سینما. همسر داود رشیدی، مادر لیلی رشیدی و خواهر بزرگ‌تر مرضیه و راضیه برومند. به همین انگیزه بخش‌هایی از زندگی خانوادگی این هنرمند را که برای زندگی همه ما در این مقطع دشوار می‌تواند الهام‌بخش باشد، مرور می‌کنیم.
احترام برومند متولد ۲۰ فروردین سال ۱۳۲۶ در تهران است. او در خانواده‌ای پرورش یافته که پدری مذهبی اما بسیار روشن داشت. مادر خانواده گرچه بیشتر به امور خانه مشغول بود ولی از هنر هم دور نبود و  فرزندان او در کنار این مادر، با ادبیات و سینما آشنا شدند. خواهران برومند همراه این مادر، عیدهایی شیرین را تجربه کردند، عیدهایی که با کت و دامن‌های رنگی به سینما می‌رفتند و لذت فیلم دیدن را از همان زمان کودکی چشیدند. عیدی های آنان صرف خرید بلیت سینما می‌شد.
احترام برومند در دبیرستان اسدی به تحصیل پرداخت. مدسه‌ای که اتفاقا رو به روی اداره هنرهای دراماتیک بود، در چهارراه آبسردار، عین‌الدوله، جایی که هنرمندان بزرگ تئاتر آمد و شد داشتند و برای دختران نوجوان نیز این رفت و آمدها بسیار جالب و کنجکاوی برانگیز بود. گاهی هم به این اداره مراجعه می‌کردند و نمایشنامه‌هایی کوتاه می‌گرفتند تا در دبیرستان اجرا کنند.
احترام برومند در بیست سالگی وارد تلویزیون شد. تلویزیون در آن دوره کارمندان زیادی نداشت. این خانم جوان هم کارمند نبود ولی به عنوان گوینده برنامه‌های کودک با تلویزیون همکاری می‌کرد.
داود رشیدی اما در آن مقطع مسئولیت مهمی در تلویزیون داشت. او مدیر بخش نمایش بود که همه سریال‌ها، تئاترهای تلویزیونی و برنامه‌های سرگرم‌کننده را در بر می‌گرفت.  
آشنایی این زوج هنری در تلویزیون رقم نخورد بلکه به واسطه مسعود بهنود رخ داد. بهنود دوست مشترک برادر احترام برومند و داود رشیدی بود و در یکی از قرارهایی که با هر دو دوست خود داشت، احترام برومند هم به طور اتفاقی حاضر بود. رشیدی که آن زمان بعد از تحصیل در فرنگ به ایران بازگشته بود و به واسطه اجراهای درخشان نمایش‌های صحنه‌ای و تئاترهای تلویزیونی در جامعه هنری و روشنفکری آن دوره چهره شناخته شده‌ای بود.
 رشیدی در این دیدار، برومند را مناسب همسری یافت و این آشنایی تصادفی، به فاصله چند ماه بعد به ازدواج منجر شد.
احترام برومند که زاده ۲۰ فروردین سال ۱۳۲۶ است، در ۲۱ سالگی وارد تلویزیون شد. او گوینده برنامه‌های کودک بود و در مدتی نه چندان طولانی به محبوبیتی بزرگ دست یافت و خاطرات شیرینی که برای کودکان دهه ۴۰ و ۵۰ ساخته است، همچنان در ذهن آنان زنده و حاضر است. او از سال ۴۶ تا ۵۸ به همکاری خود با تلویزیون ادامه داد اما در سال‌های اولیه بعد از انقلاب همکاری این هنرمند با تلویزیون قطع شد و حالا دوران دیگری در زندگی این زوج هنری آغاز شده بود. رشیدی و برومند شغل خود را در تلویزیون از دست داده بودند و بدون هیچ منبع درآمدی باید روزگار می گذراندند.
این شرایط سخت با آغاز جنگ تحمیلی، دشوارتر هم شد. رشیدی که هرگز نومیدی را به خود راه نمی‌داد، برای گذارن زندگی با پروژه‌های سینمایی و سریال‌های مختلفی همکاری کرد و اغلب در خارج از تهران مشغول کار بود.
و حالا احترام برومند فصل دیگری در زندگی خود را آغاز کرده بود. همه مسئولیت‌های زندگی بر دوش بانوی خانه بود، او بود و مادر همسرش و لیلی، دخترک کم سن و سالش. با این همه نه تنها شکوه و شکایتی نداشت بلکه معتقد بود کار کردن بهتر از بیکاری است. رشیدی هم هر زمان که فرصتی دست می‌داد، با خانواده خود دیدار تازه می‌کرد. دهه شصت برای رشیدی دهه پرکاری بود و او در آثار تلویزیونی و سینمایی درخشانی حضور پیدا کرد.
اما احترام برومند که سال‌ها از فعالیت‌های هنری دور بود، با بازی در فیلم «دیشب باباتو دیدم آیدا» به کارگردانی رسول صدرعاملی بازیگری در سینما را تجربه کرد.
او گرچه در سینما هم گزیده کار است، در سال‌های بعد در فیلم‌های دیگری همچون «قشنگ و فرنگ» به کارگردانی وحید موساییان، «فروشنده» کار اصغر فرهادی، «طلا» ساخته پرویز شهبازی، «خواب‌زده» به کارگردانی سیروس مقدم و ... به ایفای نقش پرداخت.

بازی در نمایش «روزهای رادیو» به کارگردانی محمد رحمانیان دیگر فعالیت هنری او به شمار می‌رود.
اما محبوییت احترام برومند به صرف حضور او به عنوان یک بازیگر یا گوینده نیست بلکه او همواره نسبت به مسائل اجتماعی حساسیت داشته است. در این سال‌ها کم ندیده‌ایم که در صفحه شخصی یا در گفتگوهای رسانه‌ای خود نسبت به مسائل اجتماعی مردم واکنش نشان داده، آن هم نه واکنش‌های تند و تیز احساسی بلکه او همواره می‌کوشد جانب انصاف را نگه دارد و انتقادات خود را محترمانه بیان کند.
او در سالروز تولدش همواره آرزویی جمعی داشته و برای مردم کشورمان روزهای روشن‌تری را آرزو کرده است.  
مرضیه برمند به درستی می‌گوید نام احترام برازنده این بانوست که هم همسری وفادار و هم مادری مهربان بوده و هم هنرمندی تیزبین و مردم‌دار.  
منبع: گفتگوی محمد رسول صادقی با احترام برومند، مجله پاراگراف، ویژه نامه داود رشیدی، شماره چهارم، خرداد و تیر ۹۵.
                           ",https://www.asriran.com/003V0a
834188,۱۴۰۱/۰۱/۲۰,سیاست خارجی,بیانیه وزارت امور خارجه در خصوص به روزرسانی فهرست تحریمی اشخاص آمریکایی,همچنین، برنامه ریزی، راهبری و حمایت از اقدامات تروریستی، تامین مالی و حمایت مادی از جمله تسلیحاتی و اطلاعاتی، آموزش و سازماندهی گروه‌های تروریستی و سایر انواع حمایت ها از چنین گروه هایی، نقض حقوق بین الملل و برخلاف تعهدات بین المللی در حوزه تروریسم محسوب می شود.,"وزارت امور خارجه بیانیه‌ای را در خصوص بروز رسانی فهرست تحریمی اشخاص آمریکایی دخیل در اقدامات تروریستی و ضد حقوق بشری منتشر کرد.
 
به گزارش ایلنا، بیانیه وزارت امور خارجه به شرح زیر است:
 
وزارت امورخارجه جمهوری اسلامی ایران در اجرای قانون «مقابله با نقض حقوق بشر و اقدامات ماجراجویانه و تروریستی آمریکا در منطقه»، به ویژه مواد ۴ و ۵، اشخاص آمریکاییِ ذیل‌الذکر را به دلیل اقدامات تروریستی، ترویج و حمایت از تروریسم و نیز نقض فاحش حقوق بشر، تحت تحریم های مندرج در قانون فوق قرار می دهد. اشخاص مذکور، حسب مورد، در حمایت، سازماندهی، اِعمال و تشدید اقدامات زورمدارانه یکجانبه (تحریم های جنایتکارانه) آمریکا علیه ملت و دولت جمهوری اسلامی ایران، تامین مالی وحمایت ازگروه های تروریستی و اقدامات تروریستی و همچنین حمایت از اقدامات سرکوبگرانه رژیم صهیونیستی در منطقه به ویژه علیه ملت مظلوم فلسطین، نقش داشته اند.
 
اقدامات زورمدارانه یک جانبه آمریکا علیه ملت و دولت جمهوری اسلامی ایران و اقدام عامدانه آمریکا جهت تحمیل شرایط سخت زندگی بر ایرانیان، از جمله، از طریق ممانعت از دسترسی آنان به دارو، خدمات و تجهیزات پزشکی به ویژه در شرایط ناشی از بیماری کووید-۱۹ و نیز محروم نمودن آنان از حقوق بنیادین خود، زندگی میلیون‌ها ایرانی را به مخاطره انداخته و تاثیر منفی بر بهره مندی آنان از حقوق اقتصادی و اجتماعی خود داشته است. چنین اقداماتی نقض آشکار اصول بنیادین حقوق بین الملل و حقوق بنیادین بشر و مصداق بارز جنایت علیه بشریت می باشد. همچنین، برنامه ریزی، راهبری و حمایت از اقدامات تروریستی، تامین مالی و حمایت مادی از جمله تسلیحاتی و اطلاعاتی، آموزش و سازماندهی گروه‌های تروریستی و سایر انواع حمایت ها از چنین گروه هایی، نقض حقوق بین الملل و برخلاف تعهدات بین المللی در حوزه تروریسم محسوب می شود.
 
دولت آمریکا با اقدامات فوق کهتوسط اشخاص ذیل الذکر حمایت، تسهیل ویا عملیاتی شده است، تعهدات بین المللی خود راجع به احترام، صیانت و حفاظت از حقوق بشر و تعهدات راجع به خودداری از سازماندهی اقدامات تروریستی و تامین مالی تروریسم و خودداری از اعمال اقدامات زورمدارانه یک جانبه را نقض نموده که به عنوان اعمال متخلفانه بین المللی موجب مسئولیت بین المللی ایالات متحده آمریکا می باشد.
 
بر این اساس، جمهوری اسلامی ایران در راستای تعهدات بین المللی خود در حوزه حقوق بشر و نیز مبارزه با تروریسم و تامین مالی تروریسم، به ویژه مبارزه با تروریسم ایالات متحده آمریکا، تحریم های مندرج در قانون مذکور را علیه اشخاص فوق اعمال می نماید. جمهوری اسلامی ایران، همچنین، تصریح می نماید که اعمال تحریم های یک جانبه، نقض فاحش اصول بنیادین حقوق بین الملل مندرج در منشور ملل متحد و برخلاف حقوق بین الملل بوده و مانع از بهره مندی از حقوق بشر می گردد. بر این مبنا و با توجه به اَعمال متخلفانه بین المللی آمریکا، تحریم های مورد نظر در تطابق با تعهدات جمهوری اسلامی ایران در مقابله با اقدامات زورمدارانه یک جانبه و در چارچوب عمل متقابل، اعمال می گردند.
 
با عنایت به موارد فوق و مفاد قانون «مقابله با نقض حقوق بشر و اقدامات ماجراجویانه و تروریستی آمریکا در منطقه»، کلیه نهادهای ذیربط، اقدامات لازم را جهت اجرای مناسب تحریم های مندرج در قانون مذکور را معمول خواهند داشت.
یک محتوا بخوانید، یک میلیون تومان جایزه ببرید
                           ",https://www.asriran.com/003V0e
834182,۱۴۰۱/۰۱/۲۰,فرهنگی/هنری,پرویز تناولی: زندگی در ایران را به هر جای دیگر ترجیح می‌دهم و به اجبار رفته‌ام,نیت من تغییر نکرده است؛ هنوز هم حاضرم ۵۸ اثری که منتخب بهترین آثارم است و اکنون بنا به توافقاتِ نخستین، نزد شهرداری به امانت است، مطابق قرار اولیه به موزه‌ای مستقل بازگردد,"ایسنا نوشت: پرویز تناولی، هنرمند پیشکسوتی که بیشتر در حوزه مجسمه‌سازی شهرت دارد، می‌گوید زندگی در ایران را به هر کجای دیگر ترجیح می‌دهم؛ ولی با شرایطی که برایش پیش آورده‌اند، دو سه سالی است که به اجبار رفته‌ است.
 
از زمان به فروش رفتن «شاعر نشسته» در پانزدهمین دوره حراج تهران به قیمت ۱۴ میلیارد و ۶۰۰ میلیون تومان و ثبت عنوان گران‌ترین اثر در این حراجی، بارها تلاش کردیم تا گفت‌وگویی با پرویز تناولی داشته باشیم که با توجه به ساکن بودن این هنرمند در کشور کانادا، این ارتباط به سختی میسر شد. امروز اما فرزند این مجسمه‌ساز ـ تندیس تناولی ـ که مدیریت موزه او را نیز بر عهده دارد، واسطه‌ای شد برای به سرانجام رسیدن این گفت‌وگو.
 
عنوان گران‌ترین هنرمند زنده محتمل بود؟
 
پس از قیمت اعلام شده برای فروش «شاعر نشسته» در پانزدهمین دوره حراج تهران، برخی انتقادها در فضای مجازی و رسانه‌ها نسبت به این حراجی و به صورت کلی قیمت اثر مطرح شد. عده‌ای در فضای توییتر و اینستاگرام با اشاره به این نکته که هنرمند این اثر همچنان زنده است و باز هم توانایی خلق اثر دارد، قیمت چکش خورده را غیرمعقول دانستند.
 
تناولی اما در پاسخ به به این مسئله، چنین می‌گوید: «اولا چرا باید یکی دیگر بسازم؟ کار تک‌نسخه است و تک‌نسخه هم خواهد ماند. دوم این که با خودم که رقابت ندارم. یک کار فروختم ۱۰ هزار تومان و یک کار هم فروختم ۱۵ میلیارد. قیمت آثار هنری یک هنرمند یکسان نیست و هر کار بسته به شکل، فرم، قدمت و... قیمت متفاوتی دارد.»
 
او همچنین در پاسخ به این پرسش که آیا انتظار اختصاص گران‌ترین اثر پانزدهمین دوره حراج را به‌عنوان یک هنرمند در قید حیات داشته است؟ یادآور می‌شود: «باید عرض کنم این اولین باری نیست که یکی از آثار من خودش را به‌ عنوان گران‌ترین اثر یک حراج مطرح می‌کند. اگر مروری بر حراج‌های گذشته کنید، به چنین عناوینی پیش از این برخورد خواهید کرد.»
 
تناولی چه زمان به ایران باز خواهد گشت؟
 
پرویز تناولی مدتی است که پس از منتشر شدن اخبار مربوط به ممنوع‌الخروج بودنش و سپس برطرف شدن این مشکل، در کشور کانادا به سر می‌برد. او درباره این که در حال حاضر مشغول به چه کاری است، اظهار می‌کند: «در حال حاضر مشغول تدوین برخی از کتاب‌هایی که سالیان پیش تحقیقات‌شان را انجام داده بودم، هستم. امیدوارم به زودی چندتایی از آن‌ها را به چاپ برسانم. ضمن این که‌ چند نمایشگاه بزرگ در کشورهای مختلف دارم و باید بر آن‌ها نظارت کنم.»
 
او می‌گوید: «برنامه بازگشت به تهران هم دارم؛ اما نمایشگاه‌ها و کتاب‌ها در اولویت هستند.»
 
شهرداری امانت‌دار خوبی برای آثار تناولی بود؟
 
داستان به سرقت رفتن، ناپدید شدن و تخریب مجسمه‌های تناولی در سطح شهر سر درازی دارد و به تازگی نیز ربوده شدن لنگه کفش یکی از مجسمه‌های این هنرمند در پارک شفق تهران خبرساز شده است. تناولی در مصاحبه‌های متعددی مسوولان وقت شهرداری را امانت‌دار خوبی برای آثار خود ندانسته است. او در این راستا اظهار می‌کند: «بیش از ۸۰ درصد کارهایی که دست شهرداری است، صدمه خورده و دو عدد از آن‌ها به صورت کلی نابود شده‌اند و دیگر موجود نیستند. مهم‌ترین دلیل آن ناآشنایی شهرداری با موزه‌داری است. شهرداری‌ها همه جا موزه برپا می‌کنند اما آن را در اختیار اهل هنر و متخصص قرار می‌دهند. در مورد آثار من متاسفانه چنین نبود.»
 
او ادامه می‌دهد: «بر طبق قرارداد، خانه من به موزه تبدیل شد؛ اما چند ماه پس از شهردار شدن آقای احمدی‌نژاد و بی‌علاقگی او به هنر، همه چیز تغییر کرد و شهرداری به قهر کلیه آثار را از خانه‌ام بیرون برد و به انبارهای خود منتقل کرد. متأسفانه اشتباهاتی در تفسیر قرارداد بود که شهرداری کلا کارها را «خریداری شده» اعلام کرد؛ حال آن که بیعانه پرداخت شده شهرداری برای یک کار هم کافی نبود و واگذاری آثارم منوط به نمایش آن‌ها در خانه موزه‌ام بود.»
 
تناولی در عین حال تاکید می‌کند: «در هر صورت نیت من تغییر نکرده است؛ هنوز هم حاضرم ۵۸ اثری که منتخب بهترین آثارم است و اکنون بنا به توافقاتِ نخستین، نزد شهرداری به امانت است، مطابق قرار اولیه به موزه‌ای مستقل بازگردد.»
 
خالق «شاعر نشسته» درباره حراج‌های هنری چه فکر می‌کند؟
 
به برخی حراج‌های هنری حتی مشهورترین آن‌ها مانند کریستیز و ساتبیز همواره شبهاتی به لحاظ مالی منتسب می‌کنند. در ایران نیز برخی این انتقادات را به حراج تهران وارد می‌دانند و اساسا این رویداد را با توجه به نظام اقتصادی کشور ایران، رد می‌کنند. تناولی اما درباره حراج‌های هنری و خرید و فروش آثار از این طریق، بر این باور است: «حراج‌ها، گالری‌ها و مجموعه‌داران، رگ‌های اقتصاد هنر محسوب می‌شوند و در سرنوشت هنرمندان تاثیرگذارند. امروزه سرنوشت هنرمندان را حراجی‌ها تعیین می‌کنند. البته نه به این سادگی؛ بلکه با گذران مراحلی که هنرمندان طی می‌کنند و توجهی که گالری‌ها و مجموعه‌داران به آثار آنان دارند.»
 
تناولی همچنین در آخر در توصیف زندگی در سکوت و در دوردست‌ها چنین اظهار می‌کند: «راستش من زندگی در ایران را به هر کجای دیگر ترجیح می‌دهم؛ ولی با شرایطی که برایم پیش آوردند، دو سه سالی است که به اجبار رفته‌ام. در مقطعی اجازه نمایش کارهایم و حتی خروج کار از ایران برای نمایش در خارج را نداشتم. بنابراین تنها راه فعالیت را در خروج از ایران دیدم؛ اما نه به صورت دائم. من همیشه به ایران در رفت‌وآمد بودم و همواره نیمی از سال را در ایران بوده‌ام و علاوه بر کار کارگاهی و تحقیقی، تدریس هم کرده‌ام و شاگردان بسیاری را به ثمر رسانده‌ام.»                           ",https://www.asriran.com/003V0Y
834177,۱۴۰۱/۰۱/۲۰,عمومی,هشدار وزارت بهداشت درباره افزایش شیوع سرخک در کشور (افیلم),رئیس اداره بیماری های قابل پیشگیری با واکسن گفت: بیماری سرخک در کودکان می تواند ۱ تا ۵ درصد باعث بروز مرگ و میر شود. خطر سرخک در افرادی که سوء تغذیه و کمبود ویتامین A دارند، بیشتر است. والدین حتما برای پیشگیری کودکانشان از این بیماری باید واکسیناسیون ۱۲ و ۱۸ ماهگی را به طور کامل انجام دهند.,کد ویدیو  دانلود    فیلم اصلی                                     ,https://www.asriran.com/003V0T
834175,۱۴۰۱/۰۱/۲۰,اجتماعی ,کنایه مجری تلویزیونی به راهکار‌های مسئولین درباره وضعیت هوا (فیلم),این روزها درد مردم نجیب خوزستان را که کل سال درگیر این هوا هستند بیشتر درک می‌کنیم امیدوارم غیر از دعا کردن راهکارهای دیگری نیز به ذهنشان برسد.,کد ویدیو  دانلود    فیلم اصلی                                     ,https://www.asriran.com/003V0R
834179,۱۴۰۱/۰۱/۲۰,حوادث,حمله مارها به اصفهان/ آتش‌نشانی هشدار داد,هرسال از اواسط فروردین تا پایان تابستان، حوادث زیادی در خصوص رؤیت مار از سوی شهروندان به سازمان آتش‌نشانی اصفهان گزارش می‌شود.,"سخنگوی سازمان آتش‌نشانی و خدمات ایمنی شهرداری اصفهان اعلام کرد: از ابتدای سال جاری تاکنون تعدادی مار توسط آتش‌نشانان از اماکن مختلف و پارک‌ها زنده‌گیری شده است.
به گزارش خبرآنلاین و به نقل از سازمان آتش‌نشانی و خدمات ایمنی شهرداری اصفهان، فرهاد کاوه آهنگران با اشاره به رؤیت مار در روزهای ابتدایی سال جاری، اظهار کرد: هرسال از اواسط فروردین تا پایان تابستان، حوادث زیادی در خصوص رؤیت مار از سوی شهروندان به سازمان آتش‌نشانی اصفهان گزارش می‌شود.
وی با بیان اینکه مأموران آتش‌نشانی در کوتاه‌ترین زمان ممکن به محل رؤیت مار می‌روند و در صورت وجود مار، آن‌ها را زنده‌گیری می‌کنند، افزود: مارهای گرفته شده توسط آتش‌نشانان یا به اداره محیط‌زیست تحویل می‌شوند و یا در محل دور از شهر و در طبیعت رهاسازی می‌شوند و هرگز آسیبی به آن‌ها وارد نمی‌شود.
سخنگوی سازمان آتش‌نشانی و خدمات ایمنی شهرداری اصفهان از شهروندان خواست در صورت رؤیت مار نزدیک آن‌ها نشوند و بلافاصله با شماره تلفن ۱۲۵ تماس بگیرند.
کاوه آهنگران همچنین توصیه کرد شکاف‌های ورودی به منازل پوشانده شود، درها بازنماند، هنگام خرید میوه و صیفی‌جات جعبه‌های آن با دقت مورد بررسی قرار گیرد و در آخر مراقب کودکان باشید.                           ",https://www.asriran.com/003V0V
834176,۱۴۰۱/۰۱/۲۰,اجتماعی ,درگیری ۱۸ استان با گرد و خاک شدید,احتیاط در سفرهای برون شهری، عدم توقف در حاشیه رودخانه‌ها و احتیاط در عبور از کنار مسیل‌ها، احتیاط و محدودیت در فعالیت‌های کوهنوردی و احتیاط در جابجایی عشایر کوچ‌رو.,"سازمان هواشناسی با هشدار نسبت به افزایش آلودگی ناشی از گردوخاک در ۱۸ استان‌ها از بارش باران و احتمال تگرگ طی امروز و فردا در ۱۳ استان خبر داد.
به گزارش خبرآنلاین، اطلاعیه‌های سازمان هواشناسی به شرح زیر است؛
توصیف سامانه اول: ادامه فعالیت سامانه بارشی
زمان شروع: شنبه ۱۴۰۱/۰۱/۲۰
زمان پایان: یکشنبه ۱۴۰۱/۰۱/۲۱
نوع مخاطره: رگبار باران همراه با وزش باد شدید موقت، رعدوبرق، در نقاط مستعد بارش تگرگ
منطقه اثر:
شنبه ۱۴۰۱/۰۱/۲۰: آذربایجان غربی، کردستان، کرمانشاه، زنجان، همدان، گیلان، مازندران، ارتفاعات گلستان، قزوین، البرز، تهران و سمنان.
یکشنبه ۱۴۰۱/۰۱/۲۱: مازندران، گلستان، خراسان شمالی، شمال خراسان رضوی و ارتفاعات استانهای قزوین، البرز، تهران و سمنان.
اثر مخاطره: اختلال در ترددهای برون شهری، احتمال آب‌گرفتگی محلی، احتمال بالا آمدن سطح آب رودخانه‌ها، احتمال برخورد صاعقه و کاهش دید.
توصیه: احتیاط در سفرهای برون شهری، عدم توقف در حاشیه رودخانه‌ها و احتیاط در عبور از کنار مسیل‌ها، احتیاط و محدودیت در فعالیت‌های کوهنوردی و احتیاط در جابجایی عشایر کوچ‌رو.
توصیف سامانه دوم: توسعه گرد و خاک
زمان شروع: شنبه ۱۴۰۱/۰۱/۲۰
زمان پایان: شنبه ۱۴۰۱/۰۱/۲۰
نوع مخاطره: وزش باد شدید موقت و انتقال گردوخاک از کشورهای همسایه غربی
منطقه اثر:
شنبه ۱۴۰۱/۰۱/۲۰: تهران، اصفهان، البرز، زنجان، سمنان، قزوین، کرمان، یزد، لرستان، مرکزی، همدان، قم، آذربایجان شرقی، آذربایجان غربی.
اثر مخاطره: گردوخاک، کاهش دید افقی و کاهش کیفیت هوا، اختلال در تردد.
توصیه: اجتناب از قرار گرفتن در فضای باز به ویژه برای افراد آسیب پذیر، اتخاذ تمهیدات لازم در خصوص پیشگیری از خسارات احتمالی به تاسیسات حساس به گردو خاک.
توصیف سامانه: توسعه گردو خاک
زمان شروع: شنبه ۱۴۰۱/۰۱/۲۰
زمان پایان: شنبه ۱۴۰۱/۰۱/۲۰
نوع مخاطره: وزش باد شدید موقت و انتقال گردوخاک
منطقه اثر: کردستان، کرمانشاه، ایلام، خوزستان.
اثر مخاطره: انتقال گردوخاک، کاهش دید افقی و کاهش کیفیت هوا، اختلال در تردد
توصیه: اجتناب از قرار گرفتن در فضای باز برای کلیه گروههای سنی، اتخاذ تمهیدات لازم در خصوص پیشگیری از خسارات احتمالی به تاسیسات حساس به گردو خاک.                           ",https://www.asriran.com/003V0S
834171,۱۴۰۱/۰۱/۲۰,عمومی,"موشک باران ""دنباس"" از زاویه دوربین داخل بالگرد روسیه (فیلم)",ویدیو منتشر شده از عملیات بالگرد Mi-24 APU روسیه در دنباس را ببینید.,کد ویدیو  دانلود    فیلم اصلی                                     ,https://www.asriran.com/003V0N
834169,۱۴۰۱/۰۱/۲۰,سیاست خارجی,واشنگتن پست: بایدن سپاه را از لیست تروریستی حذف نخواهد کرد,یکی از مقامات دولت بایدن به واشنگتن پست گفته، رییس جمهوری آمریکا به هیچ وجه قصد ندارد از موضع خود در حفظ سپاه در فهرست گروه های تروریستی خارجی دولت آمریکا، حتی به قیمت شکست مذاکرات احیا برجام، کوتاه بیاید.,"روزنامه ""واشنگتن پست"" آمریکا در مطلبی به قلم "" دیوید ایگناتیوس"" ستون نویس مشهور خود، نوشت دولت بایدن قصد ندارد سپاه را از لیست تروریستی دولت آمریکا خارج کند، حتی اگر این اقدام به قیمت شکست مذاکرات احیا برجام باشد.
به گزارش عصرایران، این روزنامه آمریکایی در گزارش خود نوشت:
دولت بایدن قصد دارد درخواست ایران مبنی بر لغو نامگذاری سپاه پاسداران انقلاب اسلامی به عنوان یک سازمان تروریستی را رد کند و این امر تکمیل توافق را به خطر می اندازد.
یکی از مقامات ارشد دولت بایدن به من گفت که بایدن قصد ندارد از این موضوع کوتاه بیاید، حتی اگر این مساله به قیمت شکست مذاکرات هسته ای باشد، او گفت:"" رییس جمهور به اصول اصلی پایبند است. ایرانی‌ها نظرات ما را می‌دانند.""
نظر این مقام دولت بایدن، اظهارات اوایل هفته جاری ""آنتونی بلینکن"" وزیر امور خارجه را تقویت می کند. بلینکن در مصاحبه ای با شبکه خبری ""ان بی سی"" آمریکا در پاسخ به این سوال که آیا سپاه پاسداران انقلاب اسلامی یک سازمان تروریستی است، پاسخ مثبت داد و گفت: من به دورنمای دستیابی به توافق اتمی خیلی خوشبین نیستم.
وزیر خارجه آمریکا در نشست وزرای خارجه ناتو در بروکسل/ 7 آوریل 2022/ pool

درخواست ایران برای حذف سپاه پاسداران انقلاب اسلامی از فهرست ""سازمان های تروریستی خارجی"" به عنوان مانع اصلی برای احیا برجام است. کشورهای اروپایی از ایالات متحده خواسته اند تا فرمول مصالحه ای بیابد که توافق را نجات دهد، که مفاد اصلی آن در وین طی سال گذشته مورد مذاکره قرار گرفته است.
 
دولت بایدن از مذاکره با ایران کنار نمی‌رود، و ممکن است با کمک متحدان اروپایی، فرمول قابل قبولی بیابد که میل بایدن را برای پاداش ندادن به سازمانی که هزاران نفر از جمله صدها آمریکایی را در سراسر جهان کشته است، برآورده کند.
اما ظاهرا بایدن قصد ندارد به هیچ وجه روی این موضوع کوتاه بیاید و نمی بایست هم کوتاه بیاید. این ممکن است تا حد زیادی یک موضوع نمادین باشد، اما موضوع خروج سپاه از لیست تروریستی آمریکا باید از موضوعات مذاکرات هسته ای جدا شود و از لیست انتظارات ایران خط بخورد.
گفته می‌شود که رییس‌جمهوری آمریکا به مساله سپاه پاسداران انقلاب اسلامی جدا از مذاکرات هسته‌ای نگاه می‌کند، هرچند ایران اصرار دارد که این مذاکرات مرتبط است. بایدن و دیگر مقامات آمریکایی روی موضع خود قاطعانه هستند زیرا معتقدند فعالیت‌های سپاه پاسداران انقلاب اسلامی از طریق شبکه نیابتی‌هایش به طور مستقیم بر امنیت نیروهای آمریکایی و شرکای آن در منطقه تاثیر می‌گذارد.
آخرین نمونه از فعالیت‌های مشکوک مورد حمایت ایران، حمله توپخانه‌ای در اوایل پنج شنبه به پایگاهی در شرق سوریه موسوم به روستای سبز بود که توسط نیروهای آمریکایی در آنجا مورد استفاده قرار می گرفت. در این گلوله باران، 4 نظامی آمریکایی زخمی شدند که پنتاگون گفته برای زخم‌های جزئی و آسیب‌های مغزی احتمالی تحت درمان هستند. پنتاگون درباره تلافی این حمله موضعی اعلام نکرده است.
ژنرال ""مارک میلی"" رییس ستاد مشترک ارتش آمریکا، اخیرا با حضور در کمیته نیروهای مسلح سنا گفت: ""به نظر شخصی من، نیروی قدس سپاه پاسداران انقلاب اسلامی را یک سازمان تروریستی می دانم و از حذف آنها از فهرست حمایت نمی کنم.""
حامیان حذف سپاه از فهرست تروریستی در آمریکا استدلال می کنند که تحریم های دیگر علیه این گروه، حتی در صورت لغو نامگذاری تروریستی، باقی خواهد ماند و اینکه نامگذاری تروریستی سازمانی به بزرگی سپاه که بسیاری از بخش های اقتصادی و دولتی ایران را تحت تاثیر قرار می دهد، منطقی نیست. اروپایی‌ها اما مصالحه‌ای را پیشنهاد کرده‌اند که در آن ایران متعهد ‌شود تنش‌های منطقه‌ای را کاهش داده و حمله به آمریکایی‌ها را متوقف کند.
اما موضوع سپاه نمی‌تواند فقط یک ابزار چانه‌زنی باشد. اگر ایران در مورد مهار خشونت در سرتاسر منطقه جدی است، پس باید این را به وضوح و قاطعانه بگوید - نه به عنوان یک توافق جانبی برای توافق هسته ای.
موضوع شناسایی سپاه پاسداران انقلاب اسلامی به عنوان یک گروه تروریستی توسط اسراییل و کشورهای عربی حوزه خلیج فارس مانند عربستان سعودی و امارات متحده عربی به دقت رصد می شود.
آنها این موضوع را آزمونی برای اعتبار و تعهد دولت بایدن در خاورمیانه می دانند. جمهوری خواهان کنگره و برخی از دموکرات ها نیز استدلال کرده اند که نباید بدون تغییرات معنادار در رفتار سپاه، این امتیاز به ایرانی ها داده شود. حذف نام و تحریم‌های مرتبط با آن، تنش روابط با سعودی‌ها و اماراتی‌ها را که از غیرقابل اعتماد بودن ایالات متحده گلایه کرده‌اند، بیشتر می‌کند.
دولت اسراییل توافق احیا برجام را به عنوان یک توافق بد ارزیابی می کند، زیرا برخی از مفاد آن به سرعت منقضی می شوند و به این دلیل که می تواند مسیری را برای ایران فراهم کند تا در نهایت به توانایی تسلیحات هسته ای دست یابد. اما مقامات ارشد اسراییلی خطر عدم توافق را نیز تشخیص می‌دهند که به ایرانی‌ها اجازه می‌دهد حتی سریع‌تر به سمت توانایی ساخت بمب حرکت کنند.

برخی تحلیلگران نگرانند که اگر ایران با یک پیمان جدید محدود نشود، غنی‌سازی را تا سطح 90 درصد افزایش خواهد داد. تهران پس از لغو توافق ترامپ به این اقدام فکر کرده بود، اما پس از اینکه کشورهای اروپایی به طور خصوصی به ایران هشدار دادند که چنین اقدامی موجب تحریم‌های جدید خواهد شد، از این اقدام عقب نشینی کرد.
طی هفته های اخیر جنگ در اوکراین سرفصل خبرهای جهان بوده است، اما اگر موضوع سپاه پاسداران انقلاب اسلامی منجر به شکست مذاکرات هسته‌ای و تشدید تنش‌های خاورمیانه شود، ممکن است تنش‌های آمریکا با ایران افزایش یافته و حتی خبرهای جنگ اوکراین را تحت الشعاع قرار دهد. به تعبیری که به ""لئون تروتسکی"" انقلابی شوروی نسبت داده می‌شود، می‌گویم: ""شما ممکن است به خاورمیانه علاقه نداشته باشید، اما خاورمیانه به شما علاقه دارد.""
 
                            ",https://www.asriran.com/003V0L
834174,۱۴۰۱/۰۱/۲۰,اقتصادی,چه کسانی برای گرانی گوشت توطئه کردند؟,شتباهی که شرکت پشتیبانی امور دام در این میان انجام داد آن بود که وقتی دام را از تولیدکنندگان می خرید باید حجم کشتار را افزایش می‌داد اما آنها در تهران فقط با یک کشتارگاه قرارداد بسته بودند و حجم کشتار بسیار کم بود.,"خبرآنلاین نوشت: رئیس هیات مدیره انجمن صنفی گاوداران با بیان اینکه مافیای گوشت اجازه کاهش قیمت این کالا را نمی‌دهد، گفت: شرکت پشتیبانی امور دام باید حجم کشتار دام را افزایش می‌داد تا بازار اشباع می‌شد.
 
سید احمد مقدسی درباره اینکه چرا علی رغم ممنوعیت صادرات دام و واردات گوشت به کشور قیمت این کالا همچنان گران است، گفت: مافیای گوشت اجازه کاهش قیمت این کالا را نمی‌دهند و تمام اتفاقاتی که در حوزه ممنوعیت صادرات و واردات گوشت به کشور اتفاق افتاد به دنبال توطئه همین افراد بوده است.
 
وی با اشاره به اینکه حداکثر قیمت دام زنده سنگین (گوساله نر) کیلویی ۵۸ هزار تومان است، افزود: شرکت پشتیبانی امور دام حدود ۵ ماه به تدریج دام‌های مازاد را جمع آوری می‌کرد و هیچ اتفاقی در بازار رخ نداده بود تا اینکه به دلیل زیان سنگین تولیدکنندگان دولت مجوز صادرات ۵۰ هزار رأس دام سنگین و ۳۰۰ هزار رأس دام سبک را صادر کرد و در حالی که از این میزان تنها حدود ۲۰۰۰ رأس دام سبک صادر شده بود، واردکنندگان با برنامه ریزی دقیق چنان سر و صدایی ایجاد کردند که قیمت گوشت برای مصرف کنندگان کیلویی ۵۰ هزار تومان گران شد.
 
مقدسی اضافه کرد: به دنبال این اتفاقات صادرات یک شبه ممنوع شد و واردکنندگان فوراً مجوز واردات دریافت کردند و علی رغم این اتفاقات قیمت گوشت برای مصرف کنندگان به کیلویی ۱۹۰ هزار تومان رسیده در حالی که یک ریال از این رقم به جیب تولیدکننده نمی‌رود.
 
وی با اشاره به اینکه شنیده‌ها حاکی از این است که عده‌ای پیگیر واردات گوشت با ارز ۴۲۰۰ تومانی به کشور هستند، گفت: اشتباهی که شرکت پشتیبانی امور دام در این میان انجام داد آن بود که وقتی دام را از تولیدکنندگان می خرید باید حجم کشتار را افزایش می‌داد اما آنها در تهران فقط با یک کشتارگاه قرارداد بسته بودند و حجم کشتار بسیار کم بود. از طرفی مطالبات گاوداران را بسیار با تأخیر پرداخت می‌کرد و گاهی بین ۴۰ تا ۴۵ روز طول می‌کشد تا مطالبات تسویه شود. ضمن اینکه هنوز ۴۰ تا ۵۰ درصد نهاده‌ای که باید بابت این مساله به دامدار داده می‌شد، در اختیار او قرار نگرفته است.
 
مقدسی قیمت تمام شده تولید هر کیلوگرم گوشت گوساله نر را ۹۰ هزار تومان اعلام و اضافه کرد: با این حال تولیدکنندگان هر کیلوگرم دام تولیدی خود را به قیمت ۵۹ هزار تومان تحویل دولت می‌دادند و شرکت پشتیبانی امور دام با منت این خرید را انجام می‌داد.
 
وی با اشاره به اینکه مافیای گوشت دولت را روی یک انگشت می‌چرخاند و زور هیچکس به آنها نمی‌رسد، گفت: ما شش ماه تمام پیگیری و تلاش کردیم تا مجوز صادرات دام را گرفتیم اما واردکنندگان یک شبه آن را ممنوع کردند.
 
مقدسی اضافه کرد: در تمام جلساتی که برای این منظور برگزار می‌شود واردکنندگان حضور دارند اما تشکل‌های تولیدی باید پشت در بمانند و به هیچ جلسه‌ای دعوت نمی‌شوند.                           ",https://www.asriran.com/003V0Q
834172,۱۴۰۱/۰۱/۲۰,اخبار سلامت,وزارت بهداشت: افزایش بستری‌های کرونا در ۱۳ استان کشور,در استان تهران در هفته اخیر تعداد موارد سرپایی مثبت شناسایی شده ۵۱۰ نفر، تعداد موارد بستری جدید در هفته اخیر ۲۷۹ نفر و تعداد موارد فوت در هفته اخیر ۵۵ نفر بوده است.,"معاونت بهداشت وزارت بهداشت، درمان و آموزش پزشکی اعلام کرد: در هفته ۱۱۱ همه‌گیری کرونا مصادف با هفته دوم فروردین ماه، افزایش بارز بستری های کرونایی در ۱۳ استان کشور گزارش شده است.


به گزارش ایرنا، معاونت بهداشت وزارت بهداشت، درمان و آموزش پزشکی روز شنبه در گزارشی منتشر کرد: در هفته ۱۱۱ همه گیری کرونا مصادف با هفته دوم فروردین ماه  در ۱۳ استان تهران، خراسان شمالی، خراسان جنوبی،  کهگیلویه و بویر احمد، کرمان، لرستان، همدان، مرکزی، خراسان رضوی، آذربایجان شرقی،   گلستان، زنجان و سیستان و بلوچستان افزایش بارز بستری داشته‌اند.
بررسی هفتگی وضعیت موجود کرونا در کشور در هفته دوم فروردین ماه ۱۴۰۰، مصادف با هفته ۱۱۱ همه‌گیری، نشان می‌دهد که تعداد موارد سرپایی مثبت شناسایی شده در کشور ۱۵ هزار و ۱۲۶ نفر، تعداد موارد بستری جدید در هفته دوم فروردین ماه ۲ هزار و ۴۳۲ نفر و تعداد موارد فوت شده، ۳۰۵ نفر بوده است.
در استان تهران در هفته اخیر تعداد موارد سرپایی مثبت شناسایی شده ۵۱۰ نفر، تعداد موارد بستری جدید در هفته اخیر ۲۷۹ نفر و تعداد موارد فوت در هفته اخیر ۵۵ نفر بوده است.
تا کنون ۶۴ میلیون و ۴۷ هزار و ۳۵۵ نفر دُز اول، ۵۷ میلیون و ۱۰۱ هزار و ۷۲ نفر دُز دوم و ۲۶ میلیون و ۴۷۰ هزار و ۴۶۰ نفر، دُز سوم واکسن کرونا را تزریق کرده اند و مجموع واکسن های تزریق شده در کشور به ۱۴۷ میلیون و ۶۱۸ هزار و ۸۸۷ دُز رسید.
اکنون ۳۴ شهر قرمز، ۶۹ شهر نارنجی، ۲۹۱ شهر زرد و ۵۴ شهر کشور در وضعیت آبی قرار دارند.  

                           ",https://www.asriran.com/003V0O
834170,۱۴۰۱/۰۱/۲۰,بین الملل,سوئد و فنلاند بزودی به ناتو ملحق می شوند,نخست وزیر فنلاند،  ۱۹ فروردین ماه ۱۴۰۱ اعلام کرد که پارلمان کشورش طی هفته های پیش رو قرار است در مورد پیوستن احتمالی به ناتو  بحث کند، وی ابراز امیدواری کرد که این مذاکرات تا پیش از اواسط تابستان امسال به پایان و به نتیجه رسد.,"کشورهای فنلاند و سوئد با توجه به بحران اوکراین، اکنون در صدد پیوستن به پیمان آتلانتیک شمالی (ناتو) هستند و رسانه های غربی مدعی شده اند که این دو کشور بزودی به ناتو ملحق خواهند شد.
به گزارش ایرنا، شبکه خبری سی ان ان با انتشار این خبر افزود: کشورهای فنلاند و سوئد بزودی قادرند تا به ناتو ملحق شوند، اقدامی که به نظر خشم مسکو را به همراه خواهد داشت.
بنابراین گزارش مقامات ناتو به سی ان ان گفتند که مذاکرات درباره پیوستن فنلاند و سوئد به این ائتلاف نظامی از زمان حمله نظامی روسیه به اوکراین هرچه  جدی تر مطرح شده و مقامات ارشد وزارت امورخارجه آمریکا نیز به این شبکه خبری آمریکایی گفته اند که این درخواست قرار است درجریان نشست هفته جاری وزرای خارجه ناتو که وزرای خارجه این دو کشور نیز در آن حضور دارند، مطرح شود.
یک مقام وزارت امورخارجه آمریکا که سی ان ان اشاره ای به نام وی نکرد به این رسانه  آمریکایی  گفت: چنانچه به افکار عمومی در هردو کشور فنلاند وسوئد نگاهی بیاندازید، درخواهید یافت که طی شش هفته گذشته نظرات به شدت دراین دو کشور تغییر کرده است و تصور می کنم این نیز یکی دیگر از خطاهای راهبردی (روسیه) بوده است .
این گزارش می افزاید: «سانا مارین» نخست وزیر فنلاند،  ۱۹ فروردین ماه ۱۴۰۱ اعلام کرد که پارلمان کشورش طی هفته های پیش رو قرار است در مورد پیوستن احتمالی به ناتو  بحث کند، وی ابراز امیدواری کرد که این مذاکرات تا پیش از اواسط تابستان امسال به پایان و به نتیجه رسد.
بنابراین گزارش نخست وزیر فنلاند دراین باره گفت: با توجه به شرایط بسیار جدی که با آن مواجه ایم، تصور می کنم که بحث های بسیاری دقیقی صورت گیرد.
  سی ان ان در ادامه گزارش داد: «ماگدالنا اندرسون» خست وزیر سوئد نیز در مصاحبه ای که در اواخر ماه مارس با شبکه تلویزیون  ملی سوئد داشت، احتمال عضویت کشورش در ناتو را رد  نکرد.
سی ان ان افزود: «میکو هائوتالا» سفیر فنلاند در امریکا نیز دراین باره گفت که دو کشور سوئد و فنلاند در این خصوص در همکاری نزدیک بایکدیگر بوده  اما هر کشور بطور مستقل دراین مورد  تصمیم گیری خواهد کرد.
«الکساندر ستاب» نخست وزیر سابق فنلاند به سی ان ان گفت: در ۲۴ فوریه (۵ اسفند ۱۴۰۰)، زمانی که روسیه به اوکراین  حمله کرد، تقریباً این موضوع (پیوستن به ناتو) تمام شده بود.
ستاب با یادآوری جنگ اتحاد جماهیرسابق شوروی با این کشورکه از نوامبر ۱۹۳۹ تا مارس ۱۹۴۰ روی داد، در مصاحبه با سی ان ان  گفت: فنلاندی ها معتقدند اگر پوتین قادر است برادران، خواهران و دیگر بستگان خود را دراوکراین سلاخی کند، کاری که هم اکنون دارد انجام می دهد،   بنابراین چیزی نمی تواند وی را از انجام چنین کاری در فنلاند باز دارد.
به گزارش ایرنا، ساولی نینیستو رئیس جمهور فنلاند ۱۹فروردین ماه ۱۴۰۱ به روزنامه آلمانی ""زود دویچه تسایتونگ"" گفته بود: کشورش در حال ارائه تقاضای عضویت در ناتو است. او قصد دارد تصمیم در این مورد را به پارلمان واگذار کند و روی موافقت اکثریت نمایندگان حساب می‌کند. نینیستو انتظار دارد که در صورت درخواست عضویت از جانب فنلاند، ناتو سریعا تصمیم‌گیری کند.
با این حال، نینیستو که کشورش هم مرز با روسیه است، در بحبوحه جنگ اوکراین و در ۷ فروردین ماه ۱۴۰۱ در مصاحبه با با شبکه تلویزیونی «یله تی وی ۱»  (YLE TV۱) ضمن اشاره به فواید پیوستن به پیمان آتلانتیک شمالی (ناتو) بر افزایش خطر تنش با روسیه تاکید کرد.                           ",https://www.asriran.com/003V0M
834168,۱۴۰۱/۰۱/۲۰,اقتصادی,امکان مجدد خرید تاکسی نقدی به تعداد محدود در تهران,متقاضیان می توانند با مراجعه ، تکمیل فرم ، مشخص کردن خودروی درخواستی و ثبت نام نسبت به استفاده از این امکان فراهم آمده اقدام کنند.,"معاون فنی و بهره برداری سازمان تاکسیرانی شهر تهران از فراهم آمدن مجدد امکان ثبت نام نقدی تاکسی‌های تولیدی، با قیمت قبلی (صرفا با افزایش تعرفه بیمه) و به تعداد محدود در ابتدای سال 1401 خبر داد.
 
بــه گزارش ایسنا، سید علی محتشمی پور، با بیان این مطلب افزود: پیش از این،  فرآیند ثبت نام نقدی نوسازی تاکسی فرسوده برای مدتی متوقف شده بود که متعاقب هماهنگی‌های صورت گرفته با شرکت ایران خودرو، این امکان مجددا برای تعداد محدودی خودروی تاکسی فراهم آمده است.
 
وی افزود: متقاضیان می توانند با مراجعه ، تکمیل فرم ، مشخص کردن خودروی درخواستی و ثبت نام نسبت به استفاده از این امکان فراهم آمده اقدام کنند.
 
بنا براعلام روابــط عمومی سـازمان مدیریت و نظارت بر تاکسیرانی شهر تهران، محتشمی پور تصریح کرد : بدیهی است با توجه به تعداد محدود خودروهای در نظر گرفته شده به منظور ارایه به صورت نقدی ، اولویت با کسانی است که زودتر برای ثبت نام اقدام کرده اند.                           ",https://www.asriran.com/003V0K
834167,۱۴۰۱/۰۱/۲۰,اخبار سلامت,اثرات عجیب حمله ویروس کرونا به «دهان»,نشانه‌های عفونت شامل تب، لرز، سرفه، تنگی نفس، خستگی، بدن درد، سردرد و از دست دادن حس چشایی یا بویایی است.,"ایسنا به نقل از هلث نیوز، نوشت: به نظر می‌رسد علائم ویروس کرونا بر اساس سویه‌های مختلف پایدار است. با توجه به اظهارات مرکز کنترل و پیشگیری از بیماری(CDC) علائم ویروس کرونا ممکن است بین ۲ تا ۱۴ روز پس از قرار گرفتن در معرض آن ظاهر شود و از خفیف تا شدید متغیر باشد.
نشانه‌های عفونت شامل تب، لرز، سرفه، تنگی نفس، خستگی، بدن درد، سردرد و از دست دادن حس چشایی یا بویایی است.
در برخی موارد بیمار باید تحت مراقبت‌های پزشکی اورژانسی قرار گیرد که علائم هشداردهنده شامل مشکلات تنفسی، درد یا فشار مداوم در قفسه سینه، گیجی، ناتوانی در بیدار شدن یا بیدار ماندن و رنگ پریدگی یا ظاهر شدن رنگ آبی در پوست، لب‌ها یا ناخن‌هاست.
داده‌های جدیدی نیز در حال ظهور است که نشان می‌دهد بین کووید ۱۹ و سلامت دندان‌ها همبستگی وجود دارد. نتایج تحقیقی در سال ۲۰۲۱ در رادیولوژی دهان نشان داد تقریبا ۷۵ درصد از شرکت‌کنندگان با بیماری شدید دندانی نیز به دلیل ابتلا به کووید ۱۹ در بیمارستان بستری شده‌اند.
به گفته محققان احتمالا این مورد نیز به ویروس سارس کوو ۲ مرتبط است؛ ویروسی که منجر به بیماری کووید ۱۹ می‌شود.
گیرنده‌هایی در بدن به نام ACE۲ وجود دارد که سارس کوو ۲ را به سلول‌های بدن راه می‌دهد. بسیاری از این گیرنده‌ها در دهان، زبان و لثه قرار دارد. کسانی که در مراقبت از سلامت دهان و دندان خود بی‌توجه هستند، ممکن است گیرنده‌های ACE۲ بیشتری داشته باشند و در نتیجه ممکن است بیشتر مستعد ابتلا به عوارض ناشی از کووید ۱۹ باشند. با این حال به تحقیقات بیشتری در این زمینه نیاز است.
اگرچه تحقیقات همیشه در حال تکامل است اما می‌دانیم که برخی علائم دهانی با کووید ۱۹ مرتبط است. این علائم شامل خون‌ریزی لثه، بثورات در دهان، پوشش سفید روی زبان، دندان‌های زرد یا تغییر رنگ و از دست دادن دندان‌هاست اما به این معنا نیست که در صورت ابتلا به کووید ۱۹ مشکلات دندانی را تجربه نمی‌کنید.
محققان اظهار کردند: درد دندان در طول یا بعد از بهبودی از ابتلا به کووید ۱۹ را می‌توان با ۴۰۰ میلی‌گرم ایبوپروفن درمان کرد.
آنان افزودند: ایبوپروفن از استامینوفن موثرتر است و استفاده از یک پارچه نرم خیس شده در آب خنک و قرار دادن آن در قسمت بیرونی گونه‌ها نیز می‌تواند کمک‌کننده باشد. اگر مسکن‌ها مشکل را کاهش نداد، باید با دندانپزشک تماس گرفت. اگر تصور می‌کنید عفونت یا برفک دهان شما در حال توسعه است، پزشک می‌تواند داروهای ضد قارچ تجویز کند.
نتایج تحقیقی در سال ۲۰۲۰ نشان می‌دهد کسانی که بهداشت دهان و دندان را در اولویت قرار می‌دهند، در صورت ابتلا به ویروس می‌توانند شدت علائم کووید ۱۹ را کاهش دهند.
مراقبت از دندان‌ها شامل استفاده از نخ دندان، حداقل یک بار در روز، مسواک زدن ۲ بار در روز با خمیر دندان حاوی فلوراید، تعویض مسواک هر سه تا چهار ماه یک بار، تغذیه سالم، پرهیز از مصرف زیاد شکر، سیگار نکشیدن و تمیز نگه داشتن تمام وسایل دهان و دندان می‌شود.
همچنین حداقل هر ۶ ماه یک بار باید به دندانپزشک مراجعه کرد.                           ",https://www.asriran.com/003V0J
834166,۱۴۰۱/۰۱/۲۰,سیاسی,اعتماد: چرا کاسبان تحریم از برهم خوردن مذاکرات خوشحالند؟,این گروه‌ها، برای اینکه در برابر ملت نیز حرفی برای گفتن داشته باشند تلاش می‌کنند این فضا را القا کنند که توافق به دلیل سنگ‌اندازی‌های امریکا، امکان‌پذیر نشد.,"اعتماد نوشت: هر روز عبارت تازه‌ای درخصوص برجام از سوی چهره‌های سیاست خارجی دولت سیزدهم شنیده می‌شود. یک روز گفته می‌شود «توافق در دسترس است» روز دیگر، عبارت «ساعت صفر توافق» به کار برده می‌شود و ساعاتی بعد عنوان می‌شود که «همه پرانتزها بسته شده‌اند.» اما نهایتا نه تنها تصویری از احیای برجام پیش روی افکار عمومی تصویرسازی نمی‌شود، بلکه اخبار و اطلاعات برآمده از برخی رسانه‌های خارجی بیانگر آن است که هنوز مشکلات فراوانی پیش روی احیای احتمالی برجام وجود دارد که تا زمان حل و فصل آنها دستیابی به توافق ممکن نیست.
برخی معتقدند دولت این نوع خبرسازی را انجام می‌دهد تا از نوسانات احتمالی در بازار ارز و سایر بازارها جلوگیری کند. اما باید توجه داشت این روش‌ها، تنها برای مدت زمان کوتاهی جوابگو است. بازارها به مثابه یک اکوسیستم زنده و پویا، پس از مدتی بدون توجه به این فضاسازی‌ها در مسیر نوسانات پی در پی قرار می‌گیرند.
شاید رفتار عاقلانه‌تر این بود که در زمان دولت قبلی و پس از 6 دور مذاکره بر سر احیای برجام، تصمیم نهایی درخصوص احیای این سند مهم بین‌المللی اتخاذ می‌شد. اما در آن زمان، برخی تصمیم‌سازان به اشتباه تصور می‌کردند پس از حضور دولت جدید اصولگرا و بعد از چند ماه به راحتی می‌توان دستاوردهای برجام را به نفع یک گروه سیاسی خاص مصادره کرد. در حالی که در نظام بین‌الملل، هر روز و هر هفته‌ای، آبستن حوادث تازه‌ای است و 6 ماه در حوزه دیپلماسی، یعنی یک عمر. من به درستی نمی‌دانم که در زمان دولت قبلی چه حجم از گفت‌وگو و توافق با کشورهای 1+4 و امریکا صورت گرفته بود که شخص آقای روحانی و ظریف اعلام می‌کردند، گفت‌وگوها نهایی شده و تنها موافقت تهران باقی مانده است، اما بعد از این اظهارنظر بود که دولت قبلی تصدی خود را از مذاکرات برداشت و اعلام کرد، نوبت تصمیم‌سازی ایران است.
امروز بدون شک و تردید می‌توان گفت که برخی افراد و جریانات در دورن دولت وجود دارند که مایل به احیای برجام نیستند. این گروه‌ها، برای اینکه در برابر ملت نیز حرفی برای گفتن داشته باشند تلاش می‌کنند این فضا را القا کنند که توافق به دلیل سنگ‌اندازی‌های امریکا، امکان‌پذیر نشد. در این میان، بیچاره مردمی هستند که نگران مذاکرات هستند تا گرهی از مشکلات اقتصادی و معیشتی‌شان باز شود و کمی آرامش و ثبات را تجربه کنند.
باید روشن شود که وقتی مسوولان اعلام می‌کنند، توپ در زمین امریکاست، یعنی چه؟ اینکه مسوولان دولتی، مدام اعلام می‌کنند توپ توافق در زمین امریکاست و در نقطه مقابل مقامات امریکایی اعلام می‌کنند، این ایران است که باید تصمیم نهایی را درخصوص توافق بگیرد، یعنی هنوز پرانتزهای باز فراوانی وجود دارند که دو طرف باید تلاش کنند آنها را ببندند.
در این میان، هر اندازه که افکار عمومی با نگرانی و التهاب، چشم‌انداز پیش روی برجام را دنبال می‌کنند، مخالفان مذاکرات و کاسبان تحریم از به بن‌بست رسیدن برجام خوشحالند و لبخند می‌زنند. افراد و جریاناتی که مشکلات معیشتی مردم را نمی‌بینند و در عباراتی حیرت‌انگیز اعلام می‌کنند، باید کاخ سفید را حسینیه کنیم. 
گروه دیگر نیز به دنبال مدیریت بر جهان هستند و رویاهایی کودکانه در سر می‌پرورانند. واقع آن است که غرب تحریم‌ها را در ازای پایان دادن به برنامه‌های هسته‌ای و همکاری‌های منطقه‌ای لغو می‌کند. ایران هم برای احیای صادرات نفتی خود، بهبود وضعیت معیشتی مردم، بازگشت به بازارهای بین‌المللی و... نیازمند برجام است. 
اینکه هر روز خبر تازه‌ای از احیای برجام و دستیابی به توافق منتشر شود، به جز اینکه افکار عمومی را ملتهب سازد، فایده دیگری نخواهد داشت.                           ",https://www.asriran.com/003V0I
834164,۱۴۰۱/۰۱/۲۰,اجتماعی ,منشا اصلی آلودگی هوای تهران اعلام شد,تاریخ شروع شکل‌گیری توده ریزگردی، چهارشنبه ۱۷ فروردین و منبع ابتدایی آن بخش‌هایی از کشورهای همسایه غربی و محل تجمع ابتدایی آن در قسمت‌هایی از ترکیه بوده که با افزایش سرعت باد به داخل کشورمان حرکت کرده است.,"مهر نوشت: مدیرعامل شرکت کنترل کیفیت هوای تهران با تشریح عامل شکل گیری ریزگردها در پایتخت، گفت: کشورهای همسایه غربی عامل شکل‌گیری طوفان ریزگردها در پایتخت هستند.
سید محمدمهدی میرزایی قمی با اعلام اینکه ساعت ۵ صبح، شاخص در محدوده ناسالم، ساعت ۶ صبح در محدوده بسیار ناسالم و از ساعت ۷ صبح به بعد نیز در محدوده خطرناک قرار گرفت، افزود: علاوه بر افزایش شاخص آلاینده ذرات معلق کوچک‌تر از ۱۰ میکرون، شاخص آلاینده ذرات معلق کوچک‌تر از ۲ و نیم میکرون نیز افزایش قابل توجهی داشت و به محدوده بسیار ناسالم رسید.
وی با اشاره به اینکه بررسی‌های اولیه تصاویر ماهواره‌ای، نشان می‌دهد که ریزگردهای ورودی به محدوده شهر تهران از مناطق دوردست خارج از کشور وارد کشور شده‌اند، اظهار کرد: تاریخ شروع شکل‌گیری توده ریزگردی، چهارشنبه ۱۷ فروردین و منبع ابتدایی آن بخش‌هایی از کشورهای همسایه غربی و محل تجمع ابتدایی آن در قسمت‌هایی از ترکیه بوده که با افزایش سرعت باد به داخل کشورمان حرکت کرده است.
مدیرعامل شرکت کنترل کیفیت هوای تهران با تأکید بر اینکه بر اساس تصاویر ماهواره‌ای، توده اولیه ورودی به محدوده شهر تهران تقریباً تا ظهر جمعه از محدوده شهر عبور کرده و به نواحی شمال‌شرق و شرق کشور رسیده است، خاطرنشان کرد: با این وجود، بررسی‌های مذکور نشان می‌داد توده دیگری از ریزگردها، در محدوده غرب کشور شکل گرفته‌اند و بر اساس مدل‌های پیش‌بینی، امکان ورود این توده به کشور و رسیدن آن به شهر تهران در ساعات انتهایی روز جمعه و ابتدایی روز شنبه وجود داشت که می‌تواند مجدداً افزایش غلظت ذرات معلق کوچک‌تر از ۱۰ میکرون را در روز شنبه به همراه داشته باشد که متأسفانه در بامداد شنبه ۲۰ فرودین توده دوم نیز به تهران رسیده و باعث افزایش مجدد شاخص آلودگی هوا تا عدد ۲۸۸ گردید و با خروج توده آلودگی دوم از تهران، روند کاهشی شاخص آلودگی هوا در تهران شروع گشته و تا ساعت پایانی روز این روند کاهشی ادامه خواهد داشت.
وی خاطر نشان کرد: آلودگی هوای شهر تهران ناشی از توده‌ی گرد و غبار بوده که منشأ آن نیز از خارج از کشور بوده است. علت بروز این پدیده، گرمایش زمین و به تبع آن خشکسالی و بیابان زایی بوده که همگی این مسائل ناشی از پدیده تغییر اقلیم می‌باشد. از این‌رو لزوم در نظر گیری برنامه‌ی جامع و کشوری به جهت مقابله با اثرات تغییرات اقلیمی مورد ضرورت بوده و در همین راستا با توجه به اینکه منشأ آن خارج از کشور بوده، موضوع دیپلماسی محیط زیست را می‌طلبد.                           ",https://www.asriran.com/003V0G
834159,۱۴۰۱/۰۱/۲۰,عمومی,بستن دزدان به تیر چراغ برق در اوکراین برای مقابله با دزدی در اوج جنگ با روسیه (فیلم),شرایط خاص امنیتی ناشی از جنگ، اوکراین را به بهشت سارقان تبدیل کرده است.,"کد ویدیو  دانلود    فیلم اصلی          
مردم اوکراین راه‌حل رنگ کردن صورت سارقان، نوارپیچ‌کردن آنان به تیر چراغ برق و انتشار تصاویرشان در شبکه‌های اجتماعی را برای مقابله با این معضل برگزیده‌اند؛ روشی که با انتقاد محافل حقوق‌بشری مواجه شده است اما پارلمان اوکراین این روش را به شکل موقت و در دوران جنگ بلامانع دانسته است./العربیه
یک محتوا بخوانید، یک میلیون تومان جایزه ببرید                           ",https://www.asriran.com/003V0B
834160,۱۴۰۱/۰۱/۲۰,اجتماعی ,شرایط ثبت نام در سامانه امریه قوه قضاییه؛ اعزام تیر ماه ۱۴۰۱,مشمولین دارای مدرک تحصیلی دکتری، فوق لیسانس، لیسانس مطابق شرایط مندرج مجاز به ثبت نام می‌باشند.,"معاونت منابع انسانی قوه قضاییه در اطلاعیه‌ای اعلام کرد: بنابر اعلام اداره کل امور اداری و کارگزینی کارکنان اداری قوه قضاییه، در حال حاضر فقط مشمولین اعزامی تیر ماه مجاز به ثبت نام هستند و زمان ثبت نام متقاضی امریه اعزامی ۱۴۰۱/۰۴/۰۱ از روز دوشنبه مورخ ۱۴۰۱/۰۱/۲۲ تا پایان وقت اداری روز چهارشنبه مورخ ۱۴۰۱/۰۱/۳۱ می باشد.
به گزارش ایلنا، متن اطلاعیه معاونت منابع انسانی قوه قضائیه به شرح زیر است:
""متقاضیان واجد شرایط می‌توانند در تاریخ مقرر با مراجعه به سامانه ثبت‌نام مشمولین متقاضی امریه سربازی در سایت معاونت منابع انسانی قوه قضاییه به نشانی qazahrm.eadl.ir نسبت به ثبت‌نام اقدام نمایند.
مشمولین دارای مدرک تحصیلی دکتری، فوق لیسانس، لیسانس مطابق شرایط مندرج مجاز به ثبت نام می‌باشند.
مشمولین تمامی استان ها مجاز به ثبت نام می باشند.
جهت ثبت نام در سامانه داشتن حداقل یکی از شرایط زیر الزامی می باشد:
• خانواده ایثارگران (فرزند یا برادر شهید وجاویدالاثر ها، فرزند جانبازان و آزادگان و فرزند رزمندگان با حداقل ۶ ماه سابقه جبهه)
• افراد تحت پوشش کمیته امداد حضرت امام خمینی (ره) با معرفی نامه از کمیته امداد
• افراد تحت پوشش بهزیستی، با معرفی نامه از طرف بهزیستی
• مشمولین متأهل
• مشمولین معاف از رزم (قید عبارت معاف از رزم در برگه اعزام به خدمت)
• مشمولین متقاضی خدمت در مناطق محروم (صرفاً افراد بومی مجاز به ثبت نام می باشد)
• عضویت با حداقل ۶ ماه سابقه در پایگاه مقاومت بسیج، به همراه معرفی نامه
• حافظان و یا قاریان ممتاز قرآن (اخذ تأییدیه از مراکز ذیربط)
• ایتام (اخذ گواهی از مرجع ذیربط)
 
رشته های تحصیلی مورد نیاز:
• حقوق (کلیه گرایش ها)
• مدیریت (دولتی، اجرایی، مالی و منابع انسانی)
• حسابداری
• کامپیوتر (کلیه گرایش ها)
 
مقاطع تحصیلی مورد نیاز:
◽️  دکتری
◽️ فوق لیسانس
◽️ لیسانس
 
نکات مهم:
 
• به دلیل محدودیت سهمیه امریه قوه قضاییه از سوی ستاد کل نیروهای مسلح، با توجه به نیاز محاکم و مراجع، تعداد محدودی از متقاضیان ثبت نام شده بر اساس اولویت جذب خواهند شد.
 
• مدت خدمت در قوه قضاییه ۲۴ ماه می باشد.
 
•  تاریخ های اعزام مورد پذیرش قوه قضاییه صرفاً ابتدای ماه های زوج در طول سال می باشد.
 
• اولویت با مناطق محروم مورد نیاز محاکم می باشد.
 
• قوه قضاییه صرفا از سربازان بومی استفاده می نماید.
 
• نتایج پذیرش از طریق تماس تلفنی در مهلت مقرر (تا بیست روز قبل از اعزام) اعلام می‌گردد لذا شماره تماس در دسترس درج شود.
 
 مدارک مورد نیاز:
 
تمام مدارک به صورت یک فایل pdf تهیه و در سامانه بارگذاری شود(صفحات اسکن شده مجزا باشد).
 
• اسکن برگه اعزام به خدمت
 
• اسکن برگه واکسیناسیون(تزریق واکسن مننژیت)
 
• اسکن مدرک تحصیلی یا گواهی صادره از دانشگاه
 
• اسکن تمامی صفحات شناسنامه خود
 
• در صورت متأهل بودن اسکن تصویر  شناسنامه همسر و فرزند (تمامی صفحات شناسنامه خود و همسر)
 
• اسکن پشت و روی کارت ملی
 
• تعهد نامه عدم وابستگی سببی و نسبی (اعم از پدر، مادر، برادر، خواهر، عمو، عمه، خواهرزاده، برادرزاده، عموزاده، عمه زاده)
 
• تعهد مبنی بر نداشتن اعتراض به عدم پذیرش امریه
 
• متن تعهدنامه در قوه قضاییه مبنی بر مدت ۲۴ ماه
 
• اسکن مستندات مربوط به شرایط احراز
 
مطابق قوانین و مقررات ابلاغی از جانب ستاد کل نیروهای مسلح، مجوز امریه برای مشمولین دارای اضافه خدمت و غایب صادر نخواهد شد. لذا به همین جهت از ثبت نام در سامانه خودداری نمایند.
 
در هنگام ثبت نام فیلدها را با دقت کامل تکمیل نموده و سپس کلیه مدارک اعلام شده را به صورت یکجا در یک فایل pdf پیوست نماید.
 
لازم است، مدارک پیوستی به صورت کامل و واضح اسکن شود، در غیر این صورت ترتیب اثر داده نمی‌شود.
 
در خصوص دوره بعدی اعزام متعاقباً اطلاع رسانی خواهد شد.
 
شایان ذکر است پس از اخذ مجوز مشمولین از ستاد کل نیروهای مسلح، تا ۲۰ روز قبل از تاریخ اعزام به اطلاع آنان خواهد رسید.""                           ",https://www.asriran.com/003V0C
834137,۱۴۰۱/۰۱/۲۰,فرهنگی/هنری,عروسکی در یک فیلم که شبیه مسعود فراستی است!,"در عکسی که از پشت صحنه فیلم ""گل به خودی"" منتشر شده است، عروسکی شبیه مسعود فراستی منتقد جنجالی سینما دیده می شود.","گل به خودی هم اکنون در سینماها در حال نمایش است.
«گل به خودی» با فضایی موزیکال، قصه آمال و آرزوهای چند کودک است که در پرورشگاه زندگی می کنند و به کمک چند عروسک وارد ماجراهایی فانتزی می شوند.
بازیگران:
شقایق فراهانی، علیرضا استادی، نسیم ادبی، ابوالفضل رجبی، رایان سرلک، ستاره حسینی، مهسا ایرانیان، محمدرضا علی نیا، ال آی بشارت ، علی برقی، آرینا تجری، پانته‌آ خادمی، غزاله اکرامی و با حضور علی رهبری و آرین بهاری (پازل بند)
تیزر فیلم سینمایی گل به خودی
  

    کد ویدیو  دانلود    فیلم اصلی          
منبع : برترین ها ، ایلنا                            ",https://www.asriran.com/003Uzp
834158,۱۴۰۱/۰۱/۲۰,اجتماعی ,کاربردهای جالب استفاده از آسپرین در خانه داری,قبل از این که از حذف این لکه ها از روی لباسهای سفیدتان ناامید شوید،دو عدد قرص آسپرین را له کنید و با نصف فنجان آب گرم ترکیب نمایید و سپس به مدت 2 الی 3 ساعت لباستان را درون این مخلوط بگذارید.و شاهد پاک شدن آن باشید.,"قرص آسپرین یک نوع مسکن می باشد که برای جلوگیری از حملات قلبی استفاده می شود اما این قرص پرخاصیت کاربردهای غیر دارویی دیگری هم دارد که بسیار جالب است.
 
لباس های سفید اصولا زود چرک می شود بنابراین اگر دنبال راهی برای تمیز کردن لباس های سفید هستید می توانید از آسپرین استفاده کنید اما این بخش از نکات خانه داری تنها به کاربرد آسپرین برای پاک کردن لکه اشاره نمیک ند و دیگر کاربردهای آسپرین ، این قرص پرخاصیت را خواهد گفت که پیشنهاد می کنیم حتما با دقت بخوانید.
 
پاک کردن لکه های عرق:
قبل از این که از حذف این لکه ها از روی لباسهای سفیدتان ناامید شوید،دو عدد قرص آسپرین را له کنید و با نصف فنجان آب گرم ترکیب نمایید و سپس به مدت 2 الی 3 ساعت لباستان را درون این مخلوط بگذارید.و شاهد پاک شدن آن باشید.
 
زنده کردن و شارژ مجدد باتری های ماشین:
اگر شما در یک محل دور افتاده بودید و باتری ماشین تان تمام شد و هیچ کس در اطراف تان نبود، ممکن است که بتوانید باتری ماشین تان را با دو عدد قرص آسپرین به طور موقت شارژ کنید. اسید سالیسیلیک موجود در آن، با اسید سولفوریک در باتری ترکیب می شود و می تواند یک شارژ موقت به باتری دهد تا شما بتوانید خودتان را به نزدیکترین تعمیرگاه موجود برسانید.
 
نگه داشتن و برگرداندن زیبایی رنگ مو:
 
شنا کردن در یک استخری که کلر دارد، می تواند اثر قابل توجه و ناخوشایندی را روی رنگ موی شما داشته باشد.اما معمولا می توانید موهای خود را قبل از رفتن به استخر با این مخلوط بشویید.
 
6 تا 8 عدد قرص آسپرین را در یک لیوان آب گرم بریزید و به مدت 10 تا 15 دقیقه روی مو هایتان قرار داده و سپس با آب شستشو دهید.
 
مورد استفاده در باغ و باغچه:
 
آسپرین، نه تنها برای بدن شما ضروری است، بلکه می تواند برای باغچه شما نیز به خوبی عمل کند. بعضی از باغبان ها از آن برای ریشه زایی استفاده می کنند و یا با آب ترکیب می نمایند برای رشد قارچ از آن استفاده می نمایند اما باید مراقب باشید که هنگام استفاده از آسپرین در اطراف گیاهان، به میزان خیلی زیاد استفاده نکنید، زیرا ممکن است که باعث سوختن یا آسیب به دیگر گیاهان شود و هنگام ترکیب با خاک باید دوز معمولی و یا نصف قرص آسپرین را در یک لیتر آب حل نمایید.
 
قرار دادن آسپیرین در ماشین لباسشویی:
 
این کار، یک ترفند ساده برای تمیز نگه داشتن لباس های سفید و از بین بردن لکه ها از روی آنها استفاده می شود. برای شستن لباس ها بدون ماشین لباسشویی، می توانید 5 عدد قرص آسپرین 325 میلی گرم را به درون آب داغ بریزید، در این حالت به آسانی لباس های سفید را پاک خواهد کرد.
 
برای لباس های خاکستری و تیره تر، از 8 عدد قرص آسپرین استفاده کنید در نهایت آنها را از آب بعد از یک الی دو ساعت خارج کنید و با آب سرد آبکشی نمایید و یا می توانید درون ماشین لباسشویی بیندازید تا شستشوی نهایی را انجام دهد.
 
آسپرین همچنین می تواند لکه های خون را نیز از بین ببرد، این قرص ها را در آب سرد به مدت 2 تا 3 ساعت بگذارید و بعد می توانید شاهد از بین رفتن لکه های خون از روی لباسهایتان باشید.
 
حذف و از بین بردن لکه های تخم مرغ از روی لباس:
 
آیا تا به حال شده است که در هنگام آشپزی یا خوردن تخم مرغ آن را روی لباس خود بریزید؟
 
همان طور که می دانید، نمی توانید لکه تخم مرغ را از بین ببرید. در ابتدا سعی کنید که از آب گرم استفاده کنید، اما آب گرم به تنهایی نمی تواند این لکه را از بین ببرد.
 
آسپرین له شده را به مقداری آب گرم اضافه کنید و یک مخلوط خمیر مانند به دست آورید و لباس را به مدت 30 دقیقه درون آن بگذارید و بعد درآخر، با آب گرم شستشو دهید.
 
منبع: چاره دان                           ",https://www.asriran.com/003V0A
834157,۱۴۰۱/۰۱/۲۰,بین الملل,عربستان ظرفیت پذیرش حجاج را افزایش می‌دهد,لازم است کسانی که از خارج از عربستان برای حج وارد کشور می‌شوند،‌ نتیجه آزمایش  آنها منفی و مربوط به ۷۲ ساعت پیش از ورود به عربستان سعودی باشد,"خبرگزاری رسمی عربستان سعودی (واس) از اقدام مقام‌های این کشور به افزایش ظرفیت حجاج در سال جاری خبر داد.
به گزارش ایلنا، خبرگزاری رسمی عربستان سعودی (واس) اعلام کرد که مقام‌های این کشور پس از دو سال کاهش چشمگیر تعداد حجاج در پی شیوع همه‌گیری کرونا امسال تصمیم گرفتند تا ظرفیت زائران را افزایش دهند.
وزارت حج و عمره عربستان امروز -شنبه- با انتشار بیانیه‌ای اعلام کرد: «پادشاهی عربستان تصمیم گرفت تا با توجه به سهمیه‌های اختصاص داده شده به کشورها، تعداد زائران امسال را به یک میلیون زائر از داخل و خارج عربستان افزایش دهد و در عین حال به رعایت دستور‌العمل‌های بهداشتی توصیه می‌کند». 
در این بیانیه تاکید شده است: «‌موسم حج امسال بر اساس شرایط و ضوابط متعددی از جمله تکمیل ایمن‌سازی با دوزهای اولیه واکسن‌های کرونا که توسط وزارت بهداشت عربستان تایید شده است، خواهد بود و مشمول گروه‌های سنی کمتر از ۶۵ سال سال می‌شود». 
در ادامه نیز آمده است: «همچنین لازم است کسانی که از خارج از عربستان برای حج وارد کشور می‌شوند،‌ نتیجه آزمایش  آنها منفی و مربوط به ۷۲ ساعت پیش از ورود به عربستان سعودی باشد». 
در این بیانیه با تاکید بر اینکه اقدامات پیشگیرانه در برابر پاندمی کرونا ادامه دارد، بر لزوم رعایت این دستورالعمل‌ها و نکات پیشگیرانه در اجرای مناسک حج به منظور حفظ سلامت آنها تصریح شده است.                            ",https://www.asriran.com/003V09
834155,۱۴۰۱/۰۱/۲۰,اقتصادی,توقیف کشتی خارجی با ۲۲۰ هزار لیتر سوخت قاچاق در خلیج فارس,۱۱ خدمه خارجی آن نیز پس از دستگیری، جهت تکمیل روند تحقیقات و سیر مراحل قانونی در بازداشت به سر می برند.,"رییس کل دادگستری هرمزگان گفت: یک فروند کشتی خارجی با بیش از ۲۲۰هزار لیتر سوخت قاچاق توسط نیروی دریایی سپاه پاسداران انقلاب اسلامی در آب های خلیج فارس توقیف شد.


به گزارش روز شنبه دادگستری هرمزگان، مجتبی قهرمانی در این زمینه افزود: در بازرسی از این شناور بیش از ۲۲۰ هزار لیتر سوخت قاچاق کشف و ضبط شده است و ۱۱ خدمه خارجی آن نیز پس از دستگیری، جهت تکمیل روند تحقیقات و سیر مراحل قانونی در بازداشت به سر می برند.
وی اضافه کرد: همزمان یک فروند لنج ایرانی حامل ۲۰ هزار لیتر گازوئیل قاچاق نیز که قصد سوخت رسانی به این کشتی خارجی را داشته است، توسط تفنگداران سپاه پاسداران انقلاب اسلامی در آبهای سرزمینی کشور توقیف شد.

                           ",https://www.asriran.com/003V07
834128,۱۴۰۱/۰۱/۲۰,اجتماعی ,زنانی که برای نجات جان‌شان از خانه می‌گریزند،‌ چه سرنوشتی دارند/ کارتن‌خوابی و خیابان‌گردی یا کشته شدن توسط شوهر و برادر و پدر (فیلم),بیشترین میزان فرار از خانه‌ها از شهرهایی رخ می‌دهد که هنوز ریشه و باورهای سنتی در آن وجود دارد. این زنان پس از فرار دچار آسیب‌های زیادی می‌شوند.,"کیفیت پایین
  

    کد ویدیو  دانلود    فیلم اصلی          
کیفیت خوب
  

    کد ویدیو  دانلود    فیلم اصلی          
عصر ایران؛ بی‌تا حقیقی‌پور ــ فرار می‌کنند چون به دلیل تعصبات خانوادگی،‌ زندگی‌شان در خانه پدری یا پیش همسرشان در خطر است. اما پس از فرار کارتن‌خواب و خیابان‌گرد و حتی معتاد می‌شوند.
پریسا افکار، مدیر انجمن طلوع‌گستر بانوی بهشت تهران، می‌گوید که بیشترین میزان فرار از خانه‌ها از شهرهایی رخ می‌دهد که هنوز ریشه و باورهای سنتی در آن وجود دارد. به گفته او، لرستان، کرمانشاه و رشت بیشترین میزان فرار دختران و زنان را دارد که برای نجات خود به تهران فرار می‌کنند و بیشتر در پارک المهدی، واقع در میدان آزادی پاتوق دارند.
افکار روایت می‌کند بسیاری از زنانی را که به چرخه اعتیاد و تن فروشی وارد شده بودند سامان داده و علی‌رغم مخالفت خانواده‌ها و تهدید به کشتن دختران، مکانی امن برای آنها فراهم کرده تا با کار کردن به زندگی عادی باز گردند. البته به گفته او دخترانی هم بودند که بعد از فرار از خانه ازسوی او و با کمک گشت شبانه شهرداری و نیروی انتظامی به خانه باز گردانده شدند و با مشاوره و صحبت با پدر و مادر خانواده زندگی بهتری را برای آنها ایجاد کرده است.
با این حال علی‌رغم فعالیت‌های پریسا افکار در منطقه 9 تهران برای جمع‌آوری زنان معتاد و خیابانی انجمن او بعد از 8 ماه از سوی شهرداری تهران تعطیل شد و دیگر به او اجازه فعالیت ندادند. این اتفاق باعث شد تا چرخه فرار و اعتیاد زنان در منطقه 9 تهران بار دیگر افزایش یابد و به حالت قبل باز گردد.
در این گزارش قرار است از آنچه در شب‌های تهران در حال وثوع است و قتل‌های ناموسی را منجر می‌شود ببنید و بشنوید.                           ",https://www.asriran.com/003Uzg
834154,۱۴۰۱/۰۱/۲۰,حوادث,دزد و مالباخته‌ای که عاشق هم شدند!,به جز موبایلم پول، کارت‌های عابربانکم به همراه مدارک پزشکی مادرم بود. مادرم مدت‌ها بود که مبتلا به سرطان شده و تحت درمان بود. چندین بار به موبایلم زنگ زدم تا از سارق کیف‌قاپ بخواهم که دست‌کم مدارک پزشکی مادرم را برگرداند و مابقی چیزها برای خودش باشد اما جواب نداد.,"روزنامه همشهری در مطلبی که در شماره امروز خود منتشر کرده آورده:
* عشق و علاقه شدیدی که مهشید و ایمان در جریان یک ماجرای عجیب به هم پیدا کردند به جای ازدواج و تشکیل خانواده به راه‌اندازی یک باند دو نفره سرقت منتهی شد. باندی که پس از چندین کیف قاپی سریالی در پایتخت تحت تعقیب پلیس قرار گرفت و در نهایت اعضای آن دستگیر شدند.
* این ماجرای عجیب و باورنکردنی با دزدیده شدن کیف دختری به نام مهشید توسط کیف قاپی به نام ایمان آغاز شد. ایمان پس از سرقت این کیف، وقتی متوجه مدارک پزشکی داخل آن شد و فهمید که مادر صاحب کیف مبتلا به سرطان است، دلش سوخت و تصمیم گرفت کیف را پس دهد اما همین تصمیم او باعث شروع ماجرایی عاشقانه شد. او و صاحب کیف عاشق هم شدند و کمی بعد با همدستی یکدیگر شروع به سرقت در خیابان‌های تهران کردند. سرقت‌های این باند ادامه داشت تا اینکه چند روز قبل دختری جوان به اداره پلیس پایتخت رفت و گفت سارقان موتورسوار کیف او را قاپیده و اموالش را سرقت کرده‌اند.
* وی توضیح داد: در یکی از خیابان‌های شرق تهران بودم که ناگهان دختر و پسری جوان که سوار بر موتور بودند به سمت من آمدند. آنها در یک چشم به‌هم زدن کیف مرا قاپیدند و فرار کردند. داخل کیفم مقداری پول، گوشی موبایل و مدارک شناسایی‌ام ازجمله شناسنامه‌ام بود. چند دقیقه پس از سرقت نیز پیامک بانک به دستم رسید که نشان می‌داد سارقان حساب مرا خالی کرده‌اند چرا که کارت عابربانکم داخل کیفم بود و رمز آن نیز شماره شناسنامه‌ام بود.
* با این شکایت، پرونده‌ای تشکیل شد و با دستور دادیار دادسرای ویژه سرقت گروهی از مأموران پلیس آگاهی تهران مأمور شدند تا دختر و پسر سارق را شناسایی و دستگیر کنند. درحالی‌که تلاش پلیس ادامه داشت چندین شکایت دیگر پیش روی تیم تحقیق قرار گرفت که نشان می‌داد دزدان موتور سوار به‌صورت سریالی دست به کیف قاپی و موبایل قاپی می‌زنند. اکثر سرقت‌های آنها در تاریکی شب انجام می‌شد و مالباخته‌ها نیز دختران یا زنانی بودند که در حال تردد در خیابان‌های خلوت بودند.
* ماموران برای یافتن ردی از این باند دو نفره به بررسی حساب مالباخته‌ای پرداختند که سارقان با به‌دست آوردن رمز کارتش، حساب او را خالی کرده بودند. بررسی‌ها حکایت از این داشت که آنها از طریق یک دستگاه خودپرداز در شرق تهران به‌حساب مالباخته دستبرد زده‌اند. مأموران نیز به بررسی تصاویر دوربین مداربسته بانک پرداختند و چهره پسری جوان را به‌دست آوردند. جوانی که تصویر او در بانک اطلاعات مجرمان سابقه دار نیز ثبت شده و این یعنی متهم یک سارق سابقه دار است. او ایمان نام داشت و حدودا 30ساله بود. با این اطلاعات پاتوق‌های احتمالی او زیرنظر گرفته شده و مأموران خیلی زود موفق به دستگیری وی شدند.
* ایمان که تنها چند ماه از آزادی‌اش از زندان می‌گذشت و حالا دوباره دستگیر شده بود در بازجویی‌ها چاره‌ای جز اقرار به سرقت‌های سریالی ندید اما نکته عجیب ماجرا این بود که اصرار داشت تمام سرقت‌ها را به تنهایی انجام داده است. او درحالی چنین ادعایی را مطرح می‌کرد که هم مالباخته‌ها گفته بودند در تمام سرقت‌ها دختری ترک موتور نشسته بود و هم بررسی دوربین‌های مداربسته نشان می‌داد که دختری همدست او بوده است.
* در این شرایط بازجویی از سارق سابقه دار ادامه داشت تا اینکه معلوم شد وی به تازگی با دختری جوان به نام مهشید نامزد کرده است. سرانجام ایمان اعتراف کرد که سرقت‌ها را با همدستی مهشید انجام می‌داده است و با اعترافات او، عضو دوم این باند نیز دستگیر شد. دختر و پسر جوان به ده‌ها سرقت با همدستی یکدیگر اعتراف کردند و برای انجام تحقیقات بیشتر در اختیار مأموران پلیس آگاهی تهران قرار گرفتند.
* مهشید می‌گوید که خودش یکی از طعمه‌های ایمان بوده اما وقتی او را دیده عاشقش شده و همین باعث همدستی آنها برای ارتکاب کیف قاپی‌های سریالی شده است.
 
از ماجرای آشنایی ات با سارق سابقه‌دار بگو؟
من عاشق مرام و معرفت ایمان شدم و به‌خاطر همین خصلت او بود که دلباخته‌اش شدم. یک روز به بانک رفتم و از حسابم مبلغی برداشت کردم و در حال بازگشت به محل کارم بودم. من منشی یک شرکت هستم و درآمد زیادی ندارم. آن روز ایمان که سوار بر موتور بود به من نزدیک شد و در یک چشم به‌هم زدن کیفم را قاپید و فرار کرد. پس از این اتفاق فورا به شرکت رفتم و با موبایل همکارم به موبایل خودم که داخل کیفم بود زنگ زدم.
به جز موبایلم پول، کارت‌های عابربانکم به همراه مدارک پزشکی مادرم بود. مادرم مدت‌ها بود که مبتلا به سرطان شده و تحت درمان بود. چندین بار به موبایلم زنگ زدم تا از سارق کیف‌قاپ بخواهم که دست‌کم مدارک پزشکی مادرم را برگرداند و مابقی چیزها برای خودش باشد اما جواب نداد. ناچار شدم پیامکی بفرستم و همه ماجرا را توضیح بدهم. بعد از ارسال پیامک بود که سارق تماس گرفت و گفت دلش به رحم آمد و می‌خواهد مدارک پزشکی را برگرداند اما به شرط آنکه پای پلیس را به ماجرا باز نکنم.
من هم به او اطمینان دادم که به پلیس حرفی نمی‌زنم و برای پس گرفتن مدارکم با او قرار گذاشتم. وقتی به محل قرار رفتم ایمان را دیدم او وقتی مطمئن شد که موضوع را به پلیس لو ندادم خودش را نشان داد و کیفم را با تمام محتویاتش حتی پول و موبایلم برگرداند. او دلش به رحم آمده بود و وقتی دید به پلیس هم چیزی نگفته‌ام خیالش راحت شد. آن روز سفره دلم را برای ایمان باز کردم و او با دلسوزی پای درددلم‌هایم نشست. در همان قرار اول دل به او بستم.
پس از آن هم تصمیم گرفتی وارد دنیای خلافکاران شوی؟
آن روز به ایمان گفتم که شرایط مالی خوبی ندارم. مادرم مبتلا به سرطان شده و هزینه دارو و درمان او بالاست. از سوی دیگر برایش تعریف کردم که در یک شرکت خصوصی کار می‌کنم با درآمد پایین. رئیس شرکت از من می‌خواست که کار نظافت و تی کشیدن شرکت و حتی چای ریختن را هم انجام بدهم. او حتی هر وقت جلسه داشت از من می‌خواست برایشان چای ببرم و همیشه تحقیرم می‌کرد. من هم ناچار بودم به‌خاطر شرایط بد مالی هرچه او می‌گفت را انجام بدهم. هرچند در جست‌و‌جوی کار مناسب هم بودم اما پیدا نشد. ایمان حرفهایم را که شنید پیشنهاد داد تا با همدستی او سرقت کنم. ابتدا قبول نکردم اما وقتی دیدم پول خوبی نصیبم می‌شود به‌خاطر شرایط مادرم پذیرفتم.
 
تو هم کیف قاپی می‌کردی یا همه سرقت‌ها را ایمان انجام می‌داد؟
شاید دو یا سه بار گوشی قاپیدم اما با ترس و استرس. کیف‌قاپی‌ها را معمولا ایمان انجام می‌داد. من کنارش بودم تا کسی به ما شک نکند. ایمان می‌گفت تا قبل از این به تنهایی راهی سرقت می‌شده و زنان به محض دیدن موتورسوار تک رو می‌ترسیدند و از او فاصله می‌گرفتند اما با حضور من کمتر مشکوک می‌شوند. البته به جز این وظیفه من فروش طلاهای مسروقه هم بود. اگر داخل کیفی طلا بود من مسئول فروش آن بودم. معمولا بعد از سرقت اموال ارزشمند آن را برمی‌داشتیم و کیف را درون سطل زباله رها می‌کردیم. گوشی موبایل‌ها را ایمان به مالخر می‌فروخت و سهمش را می‌گرفت.
                            ",https://www.asriran.com/003V06
834148,۱۴۰۱/۰۱/۲۰,عمومی,دیدنی های امروز؛ از سفره های افطاری تا دو نیم شدن هواپیمای باری,توفان گردو خاک در منطقه، ویرانه های جنگ اوکراین، دو شقه شدن یک هواپیمای باری و مزارع پرورش گل لاله هلند,"ویرانه های جنگ در اوکراین/ رویترز 						                      							مسابقات اسب سواری در لیورپول انگلیس/ رویترز 						       							مهاجران غیرقانونی در حال ورود به مرز ایالات متحده آمریکا/ رویترز 						       							بارش برف بهاره در شهر مسکو روسیه/ رویترز 						       							توزیع غذا در مجتمع های مسکونی قرنطینه شده در شهر شانگهای چین/ خبرگزاری فرانسه 						       							گردوغبار شدید و غلیظ در شهر موصل در شمال عراق/ خبرگزاری فرانسه 						       							سفره افطاری اردوگاه آوارگان جنگی در الباب سوریه/ خبرگزاری فرانسه 						       							یک هواپیمای باری DHL پس از فرود اضطراری در فرودگاه بین المللی ""خوان سانتا ماریا"" کاستاریکا به دلیل مشکلات مکانیکی به دو نیم شد./ خبرگزاری فرانسه 						       							نمایش هوایی در سانتیاگو شیلی/ خبرگزاری فرانسه 						       							ماکت آب نبات چوبی بزرگ در فرودگاه بین المللی سنگاپور/ خبرگزاری فرانسه 						       							مراسم تجلیل از قهرمانان مدال آور چینی در مسابقات المپیک و پارالمپیک زمستانی 2022 پکن/ گتی ایمجز 						       							صف نماز جمعه در بیرون مسجدی در شهر داکا بنگلادش/ خبرگزاری فرانسه 						       							مزارع پرورش گل لاله در هلند/ خبرگزاری فرانسه 						                                   ",https://www.asriran.com/003V00
834150,۱۴۰۱/۰۱/۲۰,عمومی,کدام استان‌ها و تا چند روز دیگر درگیر گردوغبار خواهند بود؟ (فیلم),گردوغبار در ۲۶ استان کشور تا فردا ادامه خواهد داشت,کد ویدیو  دانلود    فیلم اصلی                                     ,https://www.asriran.com/003V02
834149,۱۴۰۱/۰۱/۲۰,سیاسی,چرا دیدار رئیسی با هنرمندان لغو شد؟/ طوفان خاک یا موج نارضایتی؟,بنا به گزارش رسانه‌های منتقد دولت؛ دیدار و افطاری رییسی با هنرمندان که برای امروز جمعه ۱۹ فرودین ماه تدارک دیده شده بود بدلیل عدم شرکت گسترده هنرمندان شاخص کشور در آخرین لحظه لغو شد!,"شرق نوشت: لغو دیدار رمضانی سید ابراهیم رئیسی، رئیس جمهور با هنرمندان خبرساز شده است.
 
درحالیکه دولتی‌ها، شرایط جوی را عامل لغو مراسم می‌دانند، منتقدان می‌گویند، چهره های هنری حاضر نشده‌اند با رئیسی افطار کنند.
 
رسانه‌های رسمی نزدیک به دولت نوشته‌اند، لغو برنامه دیدار صمیمانه هنرمندان با رئیس جمهور به دلیل شرایط جوی خطرناک بوده است.
 
براساس گزارش این رسانه ها، جلسه دیدار صمیمانه هنرمندان با رئیس جمهور به دلیل گرد و غبار غیرمترقبه آسمان امروز تهران و شرایط جوی خطرناک و توصیه مؤکد منابع درمانی بر حفظ سلامت شهروندان به زمان دیگری موکول شد.
 
170 هنرمند برجسته سینما، تأتر، موسیقی و هنرهای تجسمی میهمان رئیس جمهور بودند که ظهر امروز فقط به دلیل آلودگی هوا لغو شد. قرار بود این جلسه در محوطه باز برگزار شود.
 
همزمان، روایت منتقدان این است که دیدار هنرمندان و سینماگران با رییسی به دلیل عدم استقبال گسترده هنرمندان کنسل شد.
 
بنا به گزارش رسانه‌های منتقد دولت؛ دیدار و افطاری رییسی با هنرمندان که برای امروز جمعه ۱۹ فرودین ماه تدارک دیده شده بود بدلیل عدم شرکت گسترده هنرمندان شاخص کشور در آخرین لحظه لغو شد!
 
این رسانه‌ها مدعی شده اند، در تماس های چندروزه دفتر رئیس جمهور و وزیر ارشاد با هنرمندان و سینماگران برجسته کشور و درخواست پلاک خوردو و شماره ملی جهت هماهنگی و دعوت تشریفاتی قریب به ۹۹درصد هنرمندان برجسته از شرکت در این مراسم به بهانه هایی مانند کرونا، بیماری، مسافرت از حضور  عذر خواستند و دفتر رییس جمهور هم به علت عدم شرکت هیچ چهره شاخص هنری مراسم را لغو نمودند!                           ",https://www.asriran.com/003V01
834141,۱۴۰۱/۰۱/۲۰,اجتماعی ,ماجرای دیوارکشی جنسیتی یک پارک در بجنورد چه بود؟ (فیلم),روز جمعه برخی رسانه‌ها با انتشار فیلمی کوتاه مدعی شدند که پُلِ بوستان آفرینش بجنورد (خراسان شمالی) دیوارکشی شده و در آن قسمت زنانه و مردانه ایجاد شده است.,"کد ویدیو  دانلود    فیلم اصلی          
اما واقعیت ماجرا این است که نه پارک به دو قسمت مردانه و زنانه تقسیم شده و نه روی پل تفکیک جنسیتی ایجاد شده است. این پارک پس از تصویب شورای شهر بجنورد درحال تبدیل شدن به پارک بانوان بوده و شهرداری درحال دیوارکشی در اطراف پارک است./فارس                           ",https://www.asriran.com/003Uzt
834144,۱۴۰۱/۰۱/۲۰,بین الملل,اُمیکرون نظام سلامت چین را به چالش کشید,یکی از چالش های بزرگ چین در مهار کرونا، مراقبت از سالمندان است زیرا تنها نیمی از چینی های بالای ۸۰ سال دو دُز واکسن را دریافت کرده اند و کمتر از یک پنجم آنها دُز یادآور را زده‌اند.,"چین با بیشترین افزایش موارد ابتلا به کروناویروس از زمان شروع همه‌گیری مواجه است، میلیون‌ها نفر از مردم این کشور در قرنطینه هستند و نظام سلامت آن تحت فشار قرار دارد.

به گزارش ایسنا، چین یکی از آخرین کشورهایی است که به استراتژی ""کووید صفر"" پایبند است. هدف چین این است که با اجرای قرنطینه های سخت و با انتقال همه موارد ابتلا به مراکز قرنطینه، شیوع بیماری را مهار کند. این اقدام، فشار بیشتری بر نظام سلامت چین که پیش از این نیز تحت فشار قرار داشت، وارد می کند زیرا سویه بسیار مسری کروناویروس موسوم به اُمیکرون به سرعت در میان جمعیت در حال گسترش است.
مقامات پکن اعلام کرده اند: بیش از ۱.۲ میلیارد نفر در چین تا اواسط ماه مارس دو دُز واکسن کووید-۱۹ دریافت کرده اند که تقریبا معادل ۹۰ درصد از جمعیت این کشور است. همچنین برنامه تزریق دُز یادآور واکسن کرونا راه اندازی شده اما بیش از نیمی از جمعیت هنوز دُز سوم را دریافت نکرده اند.
یکی از چالشهای بزرگ چین در مهار کرونا، مراقبت از سالمندان است زیرا تنها نیمی از چینی های بالای ۸۰ سال دو دُز واکسن را دریافت کرده اند و کمتر از یک پنجم آنها دُز یادآور را زده‌اند.
به گزارش فرانس ۲۴، نظام سلامت چین حتی قبل از آغاز همه گیری کووید-۱۹ نیز با کمبود نیرو مواجه بود و مقامات این کشور در تلاش بودند تا خدمات مورد نیاز برای جمعیت عظیم و سالخورده و مراقبت از آنها به درستی انجام شود.
                           ",https://www.asriran.com/003Uzw
834143,۱۴۰۱/۰۱/۲۰,اجتماعی ,ورود توده گرد و خاک به کشور طی امروز ۲۰ فروردین,طی روزهای دوشنبه و سه شنبه در استان‌های ساحلی دریای خزر و اردبیل افزایش محسوس دما بین ۸ تا ۱۴ درجه سانتیگراد و چهارشنبه کاهش محسوس دما بین ۱۰ تا ۱۲ درجه سانتیگراد پیش‌بینی می‌شود.,"رئیس مرکز ملی پیش‌بینی و مدیریت بحران مخاطرات وضع هوا گفت: امروز (۲۰ فروردین ماه) با انتقال توده گردوخاک از کشورهای غربی همسایه به مناطقی از شمال غرب، غرب، جنوب غرب به‌تدریج در بخش‌هایی از مرکز و دامنه‌های جنوبی البرز کاهش کیفیت هوا و کاهش دید انتظار می رود.

صادق ضیاییان در گفت و گو با ایسنا افزود: بر اساس تحلیل آخرین نقشه های پیش یابی هواشناسی، در بخش‌هایی از شرق و جنوب شرق وزش باد شدید موقت و در مناطق مستعد خیزش گردوخاک پیش‌بینی می‌شود. این شرایط یکشنبه (۲۱ فروردین ماه) در نواحی مرکز، جنوب، دامنه‌های جنوبی البرز، شمال شرق، شرق، جنوب شرق و روزهای سه شنبه و چهارشنبه (۲۳ و ۲۴ فروردین ماه) علاوه بر نواحی ذکر شده در نواحی شمال غرب و غرب کشور انتظار می‌رود.
وی در ادامه گفت: امروز (۲۰ فروردین ماه) در بخش‌هایی از آذربایجان غربی، آذربایجان شرقی، اردبیل، گیلان، مازندران، گلستان، کردستان، کرمانشاه، شمال ایلام، زنجان، همدان، مرکزی، لرستان، قم، ارتفاعات و دامنه ‌های جنوبی البرز در استان‌های قزوین، البرز، تهران و سمنان رگبار باران، گاهی رعد و برق و وزش باد شدید موقت و در بخش‌هایی از مرکز و شمال شرق کشور ابرناکی و بارش خفیف باران پیش‌بینی می‌شود.
رئیس مرکز ملی پیش‌بینی و مدیریت بحران مخاطرات وضع هوا افزود: یکشنبه سامانه بارشی در سواحل دریای خزر، ارتفاعات و دامنه های جنوبی البرز، شمال شرق و با شدت کمتر در بخش هایی از شمال غرب فعالیت خواهد داشت و اواخر وقت آن روز از شمال شرق کشور خارج خواهد شد.
وی با اشاره به وضعیت دمای کشور گفت: طی روزهای دوشنبه و سه شنبه در استان‌های ساحلی دریای خزر و اردبیل افزایش محسوس دما بین ۸ تا ۱۴ درجه سانتیگراد و چهارشنبه کاهش محسوس دما بین ۱۰ تا ۱۲ درجه سانتیگراد پیش‌بینی می‌شود.
به گفته ضیاییان امروز تنگه هرمز و یکشنبه و دوشنبه نواحی مرکزی خلیج فارس و تنگه هرمز مواج خواهند بود همچنین یکشنبه و روزهای سه شنبه و چهارشنبه دریای خزر مواج پیش‌بینی می‌شود.
رئیس مرکز ملی پیش‌بینی و مدیریت بحران مخاطرات وضع هوا درباره وضعیت جوی تهران طی دو روز آینده اظهارکرد: آسمان تهران فردا (۲۱ فروردین ماه) نیمه‌ابری همراه با وزش باد گاهی وزش باد شدید و احتمال بارش پراکنده با حداقل دمای ۱۵ و حداکثر دمای ۲۴ درجه سانتیگراد و طی ‌روز دوشنبه ( ۲۲ فروردین ماه) صاف گاهی همراه با وزش باد با حداقل دمای ۱۴ و حداکثر دمای ۲۶ درجه سانتیگراد پیش‌بینی می‌شود.
ضیاییان در پایان گفت: طی امروز و فردا (۲۰  و ۲۱ فروردین ماه)  اهواز با دمای ۳۶  درجه سانتیگراد گرم‌ترین و ارومیه با  دمای ۵ و  ۶ درجه سانتیگراد سردترین مراکز استان‌ کشور هستند.
                           ",https://www.asriran.com/003Uzv
834142,۱۴۰۱/۰۱/۲۰,اخبار سلامت,واکسن جدید چینی‌ها چگونه است؟,نتایج مطالعه محققان چینی حاکی از آن بوده است که این واکسن‌ها درصد بالایی از آنتی‌بادی‌های خنثی‌کننده را ایجاد می‌کنند و محافظت مؤثری را در برابر کروناویروس سندرم حاد تنفسی ۲ در موش‌ها و ماکاک‌های رزوس ایجاد می‌کنند.,"محققان چینی اخیرا از استراتژی جدیدی برای توسعه واکسن‌هایی علیه کووید-۱۹ خبر داده‌اند که طی آن این واکسن می‌تواند آنتی‌بادی‌های خنثی‌کننده مؤثری را علیه سویه‌های اُمیکرون و دلتا ایجاد کند.
 
به گزارش ایسنا و به نقل از چاینادیلی، محققان چینی در یک مطالعه جدید که به سرپرستی ""وی ونشنگ"" (Wei Wensheng) از دانشگاه پکن انجام شد، از توسعه پلتفرمی برای تولید نسل جدیدی از واکسن‌ها یا واکسن‌های آر ان ای حلقوی (circRNA) خبر داده‌اند.
 
پروتئین میخ مانند این ویروس که باعث کووید-۱۹ می‌شود، به عنوان هدف اولیه واکسن‌های مبتنی بر آران‌ای پیام‌رسان استفاده شده است، اما بر اساس مطالعه‌ای که اخیرا در مجله Cell منتشر شده است، واکسن‌های مبتنی بر آر ان ای حلقوی با ساختار حلقه بسته، پایدارتر از واکسن‌های مبتنی بر آر ان ای پیام رسان هستند، بنابراین پاسخ‌های ایمنی هومورال و سلولی قوی‌تری را القا می‌کنند.
 
ایمنی مزاجی یا ایمنی هومورال (Humoral immunity) نوعی از دفاع اختصاصی (دستگاه ایمنی تطبیقی) است که در آن، پادتن‌ها به عنوان ریزمولکول‌های واسطه، وارد عمل می‌شوند. این نوع از ایمنی به دلیل ماهیت خود که از طریق مایعات بدن انجام می‌گیرد، ایمنی هومورال یا ایمنی مایعات بدن نام گرفته است.
 
نتایج مطالعه محققان چینی حاکی از آن بوده است که این واکسن‌ها درصد بالایی از آنتی‌بادی‌های خنثی‌کننده را ایجاد می‌کنند و محافظت مؤثری را در برابر کروناویروس سندرم حاد تنفسی ۲ در موش‌ها و ماکاک‌های رزوس ایجاد می‌کنند.
 
به گفته محققان، علاوه بر این، این واکسن‌ها می‌توانند نوعی پاسخ محافظتی سلول لنفوسیت تی تولید کنند که این می‌تواند به طور مؤثری خطرات ابتلا به بیماری‌های تنفسی مرتبط با واکسن را کاهش دهد.
 
نتایج این مطالعه نشان داد که یک واکسن از این نوع که اُمیکرون را هدف قرار می‌دهد، آنتی‌بادی‌های خنثی‌کننده مؤثری را علیه اُمیکرون ایجاد می‌کند، اما نوع دلتا را هدف قرار نمی‌دهد، در حالی که واکسن دیگری که دلتا را هدف قرار می‌دهد، در برابر دلتا و اُمیکرون محافظتی ایجاد می‌کند و پس از تزریق دو دوز واکسن به عنوان یک تقویت‌کننده عمل می‌کند. بنابراین، محققان اظهار کردند که این واکسن مبتنی بر آر ان ای حلقوی دلتا می‌تواند به لیست واکسن‌های کاندیدای وسیع‌الطیف تبدیل شود.                           ",https://www.asriran.com/003Uzu
834140,۱۴۰۱/۰۱/۲۰,اجتماعی ,وجود ۱۵۰ معتاد متجاهر زیر ۱۸ سال در استان تهران,وی با بیان اینکه ما هر چقدر ظرفیت ایجاد کنیم باز هم معتاد متجاهر خواهیم داشت، گفت: بنابراین به دنبال کیفی کردن برنامه‌ها هستیم و برای این منظور نیز نیازمند اصلاح قانون و تغییر و اصلاح دستورالعمل‌ها هستیم البته این اقدامات نیز در حال انجام است.,"دبیر شورای هماهنگی مبارزه با مواد مخدر استان تهران با اشاره به راه‌اندازی مراکز جدید برای معتادان متجاهر از سوی شهرداری گفت: یک مرکز ماده ۱۶ برای نگهداری معتادان متجاهر دارای زخم باز و یک مرکز نیز برای زنان از سوی شهرداری تهران راه‌اندازی شده است.
""مصطفی هادیزاده"" دبیر شورای هماهنگی مبارزه با مواد مخدر استان تهران در گفت‌وگو با ایلنا درباره آخرین وضعیت نگهداری معتادان متجاهر در مراکز ماده ۱۶ گفت: در حال حاضر بالغ بر ۱۵ هزار معتاد متجاهر در مراکز ماده ۱۶ استان تهران نگهداری می‌شوند.
وی با اشاره به معتادان متجاهر منع پذیرش ادامه داد: یکی از مشکلات ما عدم پذیرش معتادان متجاهر منع پذیرش بود، از همین‌رو مقرر شد، شهرداری زیرساخت و فضای لازم برای نگهداری معتادان متجاهر منع پذیرش را آماده کند. نگهداری معتادان متجاهر کار بسیار دشواری است و باید مراقبت‌های لازم از این افراد صورت بگیرد. در حال حاضر ظرفیتی که از سوی شهرداری تهران در اختیار ما قرار گرفته است، برای نگهداری ۶۵۰ نفر از معتادان متجاهر منع پذیرش شامل معتادان دارای زخم باز، معتادان کبر سن و صغر سن است.
دبیر شورای هماهنگی مبارزه با مواد مخدر استان تهران تصریح کرد: در حال حاضر شهرداری تهران سه مرکز برای نگهداری این بخش از معتادان آماده کرده است. در حال حاضر در مجموع در استان تهران یک ظرفیت ۷۰۰ نفره برای معتادان متجاهر دارای زخم باز داریم، اما چون در ورامین مرکز ماده ۱۶ نداریم، بهزیستی پیشنهاد داده است، مرکز نگهداری معتادان متجاهر دارای زخم باز در ورامین برای معتادان دارای زخم باز نباشد و صرفا معتادان متجاهر در آن پذیرش شوند. البته این کار هنوز انجام نشده و در حال تصمیم‌گیری در این خصوص هستیم.
هادیزاده خاطرنشان کرد: براساس برآورد پلیس مبارزه با مواد مخدر استان تهران که شامل پلیس مبارزه با مواد مخدر فاتب، پلیس مبارزه با مواد مخدر شرق استان تهران و پلیس مبارزه با مواد مخدر غرب استان می‌شود، حدود ۱۵۰۰ معتاد متجاهر دارای زخم باز در استان تهران داریم. البته این افراد تا زمانی که زخم‌های‌شان بهبود پیدا کند در مراکز نگهداری معتادان دارای زخم باز می‌مانند و پس از آن که بهبود پیدا کردند، برای ادامه روند درمان و توانمندسازی به مراکز ماده ۱۶ منتقل می‌شوند.
وی درباره مراکز ماده ۱۶ برای نگهداری معتادان متجاهر زن گفت: یک مرکز دیگر نیز شهرداری به زودی برای نگهداری معتادان متجاهر زن راه‌اندازی می‌کند. این مکان نیز در فاز اول برای ۳۰۰ زن ظرفیت دارد و در فاز دوم ظرفیت این مرکز به ۶۰۰ نفر افزایش می‌یابد. برآورد ما از آمار معتادان متجاهر زن براساس جمع‌بندی‌های پلیس حدود ۷۰۰ الی ۸۰۰ نفر در کل استان تهران است. البته در گذشته هزار و ۵۰۰ نیز مطرح شده بود، اما برآورد ما از آمار پلیس از معتادان متجاهری که به ته خط رسیده‌اند، حدود همین ۷۰۰ الی ۸۰۰ نفر است.
دبیر شورای هماهنگی مبارزه با مواد مخدر استان تهران ادامه داد: مرکز طراوت نیز با همکاری سپاه برای نگهداری معتادان متجاهر زن در این ایام با ظرفیت ۲۰۰ نفر راه‌اندازی شد. همانطور که گفتم شهرداری تهران نیز در آینده‌ای نزدیک یک مرکز با ظرفیت ۳۰۰ نفره راه‌اندازی خواهد کرد. اگر این مراکز نیز اضافه شود حضور معتادان متجاهر زن در سطح استان تهران نیز به نوعی حل خواهد شد.
هادیزاده با بیان اینکه در حال حاضر ظرفیت معتادان متجاهر در تهران ۱۷ هزار نفر است، تصریح کرد: اگر غربالگری دقیق‌تر انجام شود که مشمولان واقعی این مراکز وارد شوند و بعد از آن نیز مراقبت‌های پس از خروج عملیاتی و اجرایی شود شاید با افزایش دو الی سه هزار ظرفیت دیگر برای نگهداری معتادان متجاهر در استان تهران مشکل حل شود. البته بیشترین مشکل ما در خصوص نگهداری معتادان متجاهر منع پذیرش است.
وی با بیان اینکه ما هر چقدر ظرفیت ایجاد کنیم باز هم معتاد متجاهر خواهیم داشت، گفت: بنابراین به دنبال کیفی کردن برنامه‌ها هستیم و برای این منظور نیز نیازمند اصلاح قانون و تغییر و اصلاح دستورالعمل‌ها هستیم البته این اقدامات نیز در حال انجام است.
دبیر شورای هماهنگی مبارزه با مواد مخدر استان تهران درباره معتادان متجاهر کمتر از ۱۸ سال ادامه داد: درمان‌های این افراد به صورت بیمارستانی است و به هیچ وجه در مراکز نگهداری نمی‌شوند و پس از درمان‌های سرپایی تحویل خانواده و یا مراکز شبه‌خانواده بهزیستی می‌شوند. برآورد ما از معتادان متجاهر کمتر از ۱۸ سال که اکثرا هم در سنین ۱۶ و ۱۷ سالگی هستند حدود ۱۵۰ نفر است.
هادیزاده تصریح کرد: شهرداری تهران در حال حاضر یک مرکز با ظرفیت ۱۰۰ نفر برای این افراد راه‌اندازی کرده است و جالب است بدانید که از زمان راه‌اندازی این مرکز تاکنون همچنان مرکز خالی است و کسی وارد مرکز نشده است.
وی در پاسخ به این سوال که آیا با توجه به گرم شدن هوا شاهد افزایش معتادان متجاهر در سطح استان تهران خواهیم بود، گفت: در فصل تابستان و بهار معتادان متجاهر نمایان‌تر می‌شوند ما هم برنامه برای این افراد داریم و با ظرفیت‌های موجود می‌توانیم با غربالگری پی‌درپی این معتادان را در مراکز نگهداری کنیم و آن‌هایی که دارای خانواده هستند به خانواده تحویل دهیم یا اتباع خارجی غیرمجاز را طرد کنیم و به نوعی تلاش می‌کنیم تا ساماندهی نسبی مناسبی در این زمینه داشته باشیم.
دبیر شورای هماهنگی مبارزه با مواد مخدر استان تهران درباره هزینه سرانه نگهداری معتادان متجاهر گفت: هنوز این سرانه‌ها اعلام نشده است، اما قطعا افزایش خواهد داشت. در حال حاضر براساس مصوبه سال قبل سرانه روزانه نگهداری هر فرد ۳۵ هزار تومان است.                           ",https://www.asriran.com/003Uzs
834138,۱۴۰۱/۰۱/۲۰,اجتماعی ,روایت اولین آشنایی یک موتورسوار با شهید چمران (فیلم),ویدیویی از ماجرای آشنایی یک موتور سوار با شهید چمران در زمان جنگ را بشنوید.,کد ویدیو  دانلود    فیلم اصلی                                     ,https://www.asriran.com/003Uzq
834139,۱۴۰۱/۰۱/۲۰,سلامت,علائم و راه تشخیص تیروئید در خانه,یکی دیگر از علامت های رایج؛ افزایش دمای بدن یا تغییرات دمایی است. این افراد کل روز احساس گرما دارند و ممکن است دچار گر گرفتگی هم بشوند؛ حتی ممکن است تحمل سرما را هم از دست بدهند‌.,"مشکل تیروئید جزء بیماری های رایج در جهان است. روش های تشخیص رایگان و ساده در منزل به افراد در تشخیص سریع تر و پیشگیری از این مشکل کمک بسزایی می کند.
 
بسیاری از پزشکانِ با تجربه روی مسئله تیروئید تحقیق کرده اند و هزاران نفر را مورد آزمایش قرار دادند که به خاطر اختلالات هورمونی؛ به مشکلات تیروئیدی مانند مشکلات قبل و بعد از یائسگی و سندروم تخمدان پلی کیستیک مبتلا شده اند. در این قسمت قصد داریم راهکارهایی را برای شما توضیح دهیم و باعث می شود بدون اینکه آزمایش دهید، متوجه مشکل تیروئید تان بشوید.
 
احساس خستگی
 
رایج ترین علامت مشکل تیروئید، خستگی است. افرادی که تیروئید کم کار دارند، معمولاً کل روز احساس خستگی دارند و حتی ممکن است خواب کافی هم داشته باشند اما صبح روز بعد حس راحتی نخواهند داشت. استرس همراه با خستگی هنگام صبح معمولاً برای این افراد زیاد اتفاق می‌ افتد.
 
قاعدگی نامنظم
 
یکی دیگر از علامت های رایج بیماری تیروئید، قاعدگی نامنظم برای زنان است که معمولاً در تیروئید پرکار و تیروئید کم کار اتفاق می‌ افتد. معمولا در تیروئید کم کار قاعدگی ها خیلی نامنظم هستند و ممکن است خونریزی خیلی شدید باشد و در خانم های بالای 40 سال رایج ‌تر است.
 
تغییرات روحی
 
یکی دیگر از علامت های رایج در افراد مبتلا به بیماری تیروئید این است که روحیه و اخلاق آن ها مدام تغییر می‌ کند. افرادی که تیروئید پر کار دارند، ضربان قلب و تپش قلب شان خیلی بالا است که باعث استرس، بی قراری و کلافگی می شود و مدام روحیه شان تغییر پیدا می‌ کند.
 
ورم گردن
 
یکی دیگر از علامت های رایج، ورم گردن یا بزرگ شدن غده تیروئید است. شاید درد زیادی نداشته باشد اما بخاطر عفونت رخ می‌ دهد که در چنین حالتی غده تیروئید بزرگ شده و التهابی و دردناک می گردد و هنگام چرخش سر این درد شدید تر می شود.
 
احساس گرمای زیاد
 
یکی دیگر از علامت های رایج؛ افزایش دمای بدن یا تغییرات دمایی است. این افراد کل روز احساس گرما دارند و ممکن است دچار گر گرفتگی هم بشوند؛ حتی ممکن است تحمل سرما را هم از دست بدهند‌. یعنی هم به گرما حساس می شوند و هم اینکه سرما آن ها را اذیت کند.
 
کُره چشم برامده
 
یکی از علامت های پر کاریِ تیروئید، برآمدگی کره چشم است که ممکنِ یکی از چشم‌ ها یا هر دو چشم را درگیر کند. معمولاً در چنین حالتی خشکی، خارش و حساسیت در کره چشم احساس می شود. بافت نرم و ماهیچه های اطراف چشم ورم کرده و ملتهب می‌ شود؛ در نهایت چشم، قرمز شده و پف کرده به نظر می‌ رسد و مشکلات بینایی هم به وجود می‌ آید و ممکن است که10 سال هم طول بکشد تا فرد بتواند متوجه این موضوع شود.
 
اگر این علائم را داشتیم چه کار کنیم؟
 
تشخیص بیماری تیروئید از طریق آزمایش خون مشخص می شود. به خاطر همین اگر این علائم را در خود مشاهده کردید، به پزشک مراجعه کنید تا برای تان آزمایش تیروئید بنویسد.
 
چرا باید مراقب تیروئید باشیم؟
 
از هر 8 نفر یک نفر؛ به تیروئید مبتلا می شود‌. این موضوع در کشور های بزرگ تقریباً به 20 میلیون نفر رسیده است. یک خانوم در هر جای دنیا ممکن است 5 الی 8 برابر بیش از یک مرد در معرض ابتلا به مشکلات تیروئیدی قرار بگیرد. تیروئید در گردن قرار گرفته و فرآیند ایجاد انرژی را در بدن برعهده دارد. مشکلات مربوط به تیروئید روی کل بدن اثر گذار است. تیروئید غده ای درون ریز است. بخشی از مجموعه و سیستم هورمونی محسوب می شود و ممکن است از طریق غده درون ریز یا تخمدان تحت تاثیر قرار بگیرد و شما باید علائمش را بشناسید.
 
منبع: نمناک                           ",https://www.asriran.com/003Uzr
834132,۱۴۰۱/۰۱/۲۰,سیاسی,از اخبار صدا و سیما لذت ببریم!,«ارتش روسیه 100 نفر از شهروندان عادی را که ملی‌گرایان افراطی اوکراینی از آنها به عنوان سپر انسانی استفاده می‌کردند، آزاد کرد»- ادبیات خبری صدا و سیما دربارۀ جنگ اوکراین,"عصر ایران؛ مهرداد خدیر - جمعه 19 فروردین 1401 خورشیدی حسب عادت یکی دو بخش خبری تلویزیون ایران را هم نگاه کردم تا به سبب مراجعۀ مکرر به کانال‌های تلگرامی و تارنماهای خبری عادت خبر شنیدن از صدا وسیما را ترک نکنیم و یاد مرحوم پدربزرگ هم تازه شود که موعد خبر شبانگاهی که می‌شد نیم رخ نزدیک تلویزیون می‌نشست و چشم نمی‌دوخت بلکه گوش خود را با صدای خبرخوان یا گوینده که غالبا هم یا مرحوم افشار بود یا آقای حیاتی تنظیم می‌کرد.
باری، در یک بخش خبری و دربارۀ جنگ اوکراین دو خبر این گونه بود:
  «ارتش روسیه 100 نفر از شهروندان عادی را که ملی گرایان افراطی اوکراینی از آنها به عنوان سپر انسانی استفاده می کردند، آزاد کرد».
   خبر دوم هم این که «موشک‌هایی که موجب کشتن شهروندان شده از نوعی است که روسیه ندارد و فقط اوکراین دارد».
    کم مانده بود گوینده بگوید خدا را شکر که روسیه هست وگرنه خیلی برای دنیا بد می‌شد! یا چه خوب که آقای پوتین هوای شهروندان عادی اوکراین را دارد و چقدر بی‌تربیت‌اند ملی‌گرایان افراطی اوکراین که در کشور مانده اند و مردم را به کشتن می دهند. نظامیان‌شان هم. مثل تیمسار نخجوان شهریور 20 خودمان فی‌الفور باید تسلیم می‌شدند.
  اخبار ضد و نقیض دربارۀ تعطیل بودن مدارس به خاطر گرد و غبار هم سبب شد پای اخبار ساعت 22 بنشینیم که نمی‌دانم کدام شبکه بود ولی با استاندار تهران گفت‌و‌گو کردند در پی جلسه ای در همین مورد.
  پرسش خانم گوینده صریح و روشن بود: این که شنبه 20 فروردین به خاطر افزایش شاخص گرد و غبار ادارات و مدارس تعطیل است یا نه. استاندار محترم اما حسب عادت مقامات دیگر کلی مقدمه بی ربط و با ربط چید تا یک کلمه بگوید نه و ناگهان به این فکر افتادم که شاید چارۀ کار طرح سؤالات چند گزینه‌ای باشد.
  خوش‌بختانه خانم گوینده منظور او را ترجمه می‌کرد تا بیننده متوجه شود وگرنه خود او هم انگار نمی‌دانست شاخص 500 است یا 400 یا دارد کم می‌شود و اگر گوینده می‌خواست شیطنت کند می‌توانست بپرسد این شاخص گرد و غبار را در دو جمله توضیح می دهید که اصلا 500 یعنی چه؟
  البته چون این دولت را صدا و سیما خیلی‌خیلی دوست دارد، قرار نیست سر به سر هیچ یک از مقامات آن بگذارند ولو گفت‌و‌گو شونده استاندار تهران باشد که اگرچه طبعاً مقامی امنیتی است اما کم اختیارترین استاندار ایران است چون در قیاس با 30 همتای خود در سراسر کشور چون وقتی خود رییس‌جمهور و وزیر کشور در تهران مستقرند او نمایندۀ عالی دولت به حساب نمی‌آید.
  با این حال تا گفت‌و‌گو تمام شد در خبرهای ورزشی اعلام شد مسابقۀ فوتبال جام حذفی دو تیم پرسپولیس و آلومینیوم اراک که قرار بود شنبه شب برگزار شود به خاطر شاخص نگران‌کنندۀ گرد و غبار لغو شده و در زیر‌نویس هم شاخص بالاتر از عدد اعلامیِ استاندار بود.
  به بیان دیگر چون شاخص از نزدیک 500 به 200 درحال برگشت بود تغطیلی ادارات و مدارس منتفی شد اما چون شاخص بالاست مسابقۀ فوتبال در شنبه شب لغو شد!
  با این اوصاف دریغ است از اخبار صدا وسیما لذت نبریم و کاش بخش خبری ساعت 19 هم حذف نمی‌شد ولو دیگر در بخش‌های خبری کاری به افزایش قیمت گوجه فرنگی در روزهای اخیر نداشته باشند و حتی در یک برنامۀ تلویزیونی کارشناسی توصیه کند ""به جای گوجه، سیب بخورید"" ولی روند کاهشی آن را مرتبا اعلام کنند.                           ",https://www.asriran.com/003Uzk
834135,۱۴۰۱/۰۱/۲۰,حوادث,خروج هواپیمای باری شرکت پست DHL از باند فرودگاه (فیلم),چند روز قبل هواپیمای باری DHL بوئینگ ۷۵۷ نسخه ۲۷ A در حال انتقال محموله‌های پستی از کاستاریکا به گواتمالا بود که پس تیک آف، خلبانان متوجه وجود مشکل در سیستم‌های هیدرولیک هواپیما می‌شوند و تصمیم به فرود اضطراری در فرودگاه سن خوزه خوان سانتاماریا در کاستاریکا می‌گیرند که پس از فرود، هواپیما از باند فرودگاه خارج شده و دم هواپیما از آن جدا می‌شود. حال هردو خلبان مساعد است.,کد ویدیو  دانلود    فیلم اصلی                                     ,https://www.asriran.com/003Uzn
834136,۱۴۰۱/۰۱/۲۰,اجتماعی ,پیشنهاد اجرای زیست شبانه ماه رمضان در تهران,طی سال‌های مختلف خیلی از مناجات‌ها و مباحث عبادی در شب های ماه مبارک رمضان اجرا می شود و به غیر از این خیلی‌ها عادت دارند که فعالیت‌های ورزشی را در ایام ماه رمضان طی شب تا صبح انجام دهند.,"عضو کمیسیون فرهنگی و اجتماعی شورای شهر تهران گفت: با اینکه بگوییم زیست شبانه مطلقا قابل طرح نیست، مخالف هستم و به نظرم باید طراحی ما در این زمینه درست انجام شود.
 
«علیرضا نادعلی» عضو کمیسیون فرهنگی و اجتماعی شورای شهر تهران در گفت‌وگو با ایلنا در پاسخ به سوالی درباره اجرای زیست شبانه در ماه مبارک رمضان گفت: ماه مبارک رمضان اتمسفری به همراه خود دارد که از جنس دعا و مناجات و فضای بندگی پیش پروردگار است. این نشان می‌دهد خیلی بیش از اینکه تاکنون اقدام شده، باید برای شبانه روز ماه مبارک رمضان فکر کنیم، چرا که در روز همه روزه دارند و در شب فضا به گونه دیگری است. 
 
عضو کمیسیون فرهنگی و اجتماعی شورای شهر تهران ادامه داد: طی سال‌های مختلف خیلی از مناجات‌ها و مباحث عبادی در شب های ماه مبارک رمضان اجرا می شود و به غیر از این خیلی‌ها عادت دارند که فعالیت‌های ورزشی را در ایام ماه رمضان طی شب تا صبح انجام دهند. 
 
نادعلی با تاکید بر اینکه می شود شهر را متناسب با این شرایط آرایش داد، گفت: در هر صورت باید ببینیم زیست شبانه چه معنایی دارد. حتی استفاده از موهبت های مادی را نیز می توانیم در این طرح تعریف کنیم اما سنخیت آن را با فضای روحانی ماه رمضان را باید در نظر بگیریم. 
 
عضو کمیسیون فرهنگی و اجتماعی شورای شهر تهران گفت: در کشورهای عربی و حتی ترکیه در این ایام صنف پخت و پز جشنواره‌های زیبایی را برگزار می کنند، اما از چارچوب آن فضای روحانی هم خارج نمی‌شوند، لذا اگر زیست شبانه از این جنس می خواهد باشد قابل طراحی و فکر است. 
 
او در واکنش به اینکه زیست شبانه در زمان شورای پنجم مطرح و با مخالفت فرمانداری روبرو شد، چرا نباید این طرح در دیگر ایام سال اجرا شود؟ گفت: جا دارد که مجددا روی این طرح کار کنیم. از نظر من هر چیزی که اندازه ای با چارچوب مندی، نظارت و طراحی مناسب ارائه شود و از طرفی باعث شود وضعیت اقتصادی در آن چارچوب‌ها  برای معیشت کسبه و مردم با شرایط بهتری اتفاق بیفتد، چیز خوبی است و قابل طرح است. 
 
نادعلی تاکید کرد: در مکان و زمان مناسب وقتی صحبت از زیست شبانه است، این موضوع قابل طراحی است و با اینکه بگوییم زیست شبانه مطلقا قابل طرح نیست مخالف هستم و به نظرم باید طراحی ما در این زمینه درست انجام شود.                           ",https://www.asriran.com/003Uzo
834133,۱۴۰۱/۰۱/۲۰,بین الملل,احتمال قحطی مواد غذایی در غرب آسیا و آفریقا در پی جنگ اوکراین,بسیاری از ناظران پیش بینی می کنند طی ماه های آینده و در صورت تداوم جنگ اوکراین، ممکن است قربانیان قحطی در کشورهای حوزه آفریقا و غرب آسیا بسیار بیشتر از قربانیان جنگ اوکراین باشد.,"سازمان ملل متحد گزارش داد که قیمت جهانی مواد غذایی در ماه مارس در نتیجه تهاجم روسیه به اوکراین به بالاترین سطح خود رسیده است.
به گزارش عصرایران به نقل از گاردین، بر اساس شاخص ماهانه قیمت مواد غذایی سازمان خواربار و کشاورزی ملل متحد (فائو) که در روز جمعه (دیروز) منتشر شد، قیمت انواع روغن‌های پخت و پز، غلات و گوشت طی ماه گذشته به بالاترین سطح خود رسیدند و به این معناست که قیمت مواد غذایی نسبت به مدت مشابه سال گذشته یک سوم بیشتر است.
جنگ روسیه و اوکراین صادرات کالاهای حیاتی از روسیه و اوکراین را که اغلب از منطقه درگیر جنگ در دریای سیاه انجام می شود، مختل کرده است. این دو کشور بیش از یک چهارم صادرات گندم جهان را دارند.
جنگ اوکراین به افزایش 17 درصدی قیمت غلات در ماه گذشته انجامیده است. صادرات روسیه نیز به دلیل مشکلات مالی و کشتیرانی کند شده است.
قیمت جهانی گندم در ماه مارس گذشته 19.7 درصد افزایش یافته و قیمت ذرت نیز 19.1 درصد نسبت به ماه قبل افزایش یافته است.
بر اساس اعلام فائو این مشکلات احتمالا ادامه خواهد داشت و منجر به افزایش قیمت ها، کاهش ذخایر و عدم اطمینان در بازار گندم در آینده خواهد شد.

یکی از سخنگویان فائو در این باره گفت: قیمت‌های بالاتر به‌ویژه برای کشورهایی که در حال حاضر با بحران‌های دیگری از جمله جنگ داخلی، خشکسالی و دیگر بلایای طبیعی و فقر اقتصادی و یا ترکیبی اینها دست و پنجه نرم می‌کنند، نگران‌کننده است و این قبیل کشورها که به شدت به واردات مواد غذایی وابسته هستند ممکن است برای پرداخت قیمت های بالاتر مشکل داشته باشند.""
به گفته این مقام فائو:"" افزایش قیمت در کشورهایی که بیشترین سهم از درآمد قابل تصرف صرف شده برای مواد غذایی در آنها بیشتر است، قابل توجه است. در این موارد، آسیب‌پذیرترین افراد احتمالا وعده‌های غذایی خود را حذف می‌کنند، غذاهای کم‌مغذی می‌خرند یا از سایر راهبردهای مقابله‌ای استفاده می‌کنند که اثرات طولانی‌مدتی بر سلامت و رفاه آنها خواهد داشت.""
""جوزف گلوبر"" پژوهشگر ارشد موسسه تحقیقات سیاست بین‌المللی غذا، گفت قبل از جنگ اوکراین، قیمت ها در بیشتر کشورها به دلیل محدودیت عرضه جهانی به بالاترین حد خود نزدیک شده بود و سطح ذخایر پیش‌بینی‌شده کشورها نسبت به سال‌های اخیر پایین بود و این بدان معناست که منابع کمی برای مهار اثرات کاهش صادرات از حوزه دریای سیاه وجود دارد.""
موسسه تحقیقات سیاست بین‌المللی غذا تخمین می زند که اوکراین و روسیه 12 درصد از کالری های مبادله شده در جهان را تشکیل می دهند.
گلوبر گفت که نوسان قیمت مواد غذایی در همه جا احساس می شود. کشورهایی که به ویژه به گندم روسیه و اوکراین متکی بودند ممکن است مجبور شوند برای تامین گندم به اتحادیه اروپا، ایالات متحده، استرالیا، کانادا و آرژانتین بروند.
او گفت: ""بسیاری از این کشورها در شمال آفریقا و خاورمیانه هستند که گندم اغلب 35 درصد از کل کالری مصرفی شان را تشکیل می دهد و اکثریت گندم وارداتی به این کشورها از حوزه دریای سیاه است.""
منطقه دریای سیاه همچنین منبعی حیاتی برای روغن آفتابگردان بوده است و محدودیت صادرات به این معناست که قیمت روغن نباتی تقریبا یک چهارم از ماه فوریه (بهمن 1400) بدین سو افزایش یافته است. قیمت روغن های نخل، سویا و کلزا نیز به دلیل افزایش تقاضا افزایش یافته است.
در اوایل این هفته، برنامه جهانی غذا اعلام کرد کاهش صادرات روسیه و اوکراین در اثر جنگ به چندین کشور در شرق آفریقا، از جمله کنیا، اتیوپی، سومالی و سودان جنوبی - کشورهایی که پیشتر و اکنون دوره های طولانی خشکسالی را تجربه کرده اند، ضربه خواهد زد.
برنامه جهانی غذا گفته که قیمت غذاهای محلی در این کشورها به طور متوسط در مقایسه با سال گذشته یک چهارم افزایش یافته است، اما در سودان تا 92 درصد افزایش یافته است.
این سازمان همچنین هشدار داد که کشورهای شرق آفریقا برای کود کاملا به واردات وابسته هستند که اوکراین و روسیه نیز منبع اصلی آن است و این اختلال می تواند بر تولید محلی آنها هم تاثیر گذاشته و قیمت مواد غذایی را حتی بیشتر کند.

بسیاری از ناظران پیش بینی می کنند طی ماه های آینده و در صورت تداوم جنگ اوکراین، ممکن است قربانیان قحطی در کشورهای حوزه آفریقا و غرب آسیا بسیار بیشتر از قربانیان جنگ اوکراین باشد.
                            ",https://www.asriran.com/003Uzl
834134,۱۴۰۱/۰۱/۲۰,اجتماعی ,محیط‌ زیست: اگر غفلت کنیم، گونه‌های در خطر انقراض را برای همیشه از دست می‌دهیم,ما اقداماتی در جهت پیگیری خسارت و بیمه این افراد انجام دادیم اما تا زمانی که راه جبرانی برای خسارت نداریم و نمی‌توانیم انتظار همکاری از مردم داشته باشیم.,"ایسنا: سرپرست معاونت محیط‌ زیست طبیعی و تنوع زیستی سازمان محیط‌زیست با اشاره به شرایط بغرنج و خطرناک گونه‌های در خطر انقراض در ایران گفت: اگر غفلت ما ادامه پیدا کند ممکن است برخی گونه‌های بومی ما برای همیشه از دست بروند.
 
حسن اکبری با اشاره به موضوع قرق‌های اختصاصی در کشور گفت: ما در شرایط سخت، حساس و ویژه‌ای هستیم و فرصت زیادی برای نجات گونه‌های در خطر انقراض نداریم. اگر غفلت ما ادامه پیدا کند ممکن است برخی گونه‌های بومی ما برای همیشه از دست بروند.
 
اکبری افزود: بخشی از مشکلات ما مربوط به مسائل حقوقی می‌شود. ما نیاز داریم تا ضوابط تاثیرگذاری در زمینه پیشگیری از تخریب حیات وحش ایجاد کنیم که این موضوع نیازمند همکاری مجلس و سایر قانونگذاران است.
 
وی ادامه داد: بخشی از مشکلات حفاظت از حیات وحش نیز مربوط به اعتبارات اختصاص یافته به محیط زیست است. اعتبارات ما یا باید داخلی باشد و دستگاه‌ها به ما کمک کنند یا باید خودمان منبع درآمد داشته باشیم. راه سوم نیز این است که بخشی از وظایف حفاظت روی دوش مردم گذاشته شود و مردم با ما همکاری کنند. ما برای دریافت منابع دولتی طرح‌های زیادی ارائه دادیم و مذاکرات زیادی با دستگاه‌های دیگر کردیم اما به نظر می‌رسد منابع بیشتری در کار نخواهد بود.
 
اکبری با اشاره به راهکارهای جایگزین منابع دولتی برای حفاظت محیط زیست گفت: اگر می‌خواهیم از منابع دولتی کمتر استفاده کنیم باید با نهادهای خصوصی و غیردولتی و مردم همکاری کنیم. همکاری مستلزم سود بردن آن‌ها از حیات وحش است. در شرایط فعلی نه تنها سودی به مردم نمی‌رسد بلکه از سوی حیات وحش به‌ آن‌ها خسارت نیز وارد می‌شود. سالانه میلیاردها تومان خسارت به مزارع کشاورزی و دام مردم وارد می شود که قابل جبران نیست. در سفر اخیر به مازندران مشاهده کردم که ۵۰ درصد مراجعات مردمی به علت خسارت گونه‌هایی مانند پلنگ به دام مردم محلی است.
 
وی در ادامه گفت: ما اقداماتی در جهت پیگیری خسارت و بیمه این افراد انجام دادیم اما تا زمانی که راه جبرانی برای خسارت نداریم و نمی‌توانیم انتظار همکاری از مردم داشته باشیم.
 
اکبری در پایان اظهار کرد: یکی دیگر از راهکارهای حفاظت، گسترش قرق‌های اختصاصی است که با مدل فعلی توانسته به افزایش جمعیت حیات وحش کمک کند البته ایراداتی هم به این طرح وارد است که باید برطرف شود. ما باید منابع درآمد قرق‌ها را به سمت گردشگری طبیعت ببریم. همچنین صدور پروانه شکار نیز راهی برای بازگشت درآمد است البته ما نمی‌خواهیم مجوز شکاری به شکارچیان سودجو بدهیم که تنها برای لذت شکار می‌کنند. هدف از اعطای مجوز، تامین معیشت جوانان است البته اولین اولویت ما بالاتر از همه موارد، حفاظت از حیات وحش است.                           ",https://www.asriran.com/003Uzm
834131,۱۴۰۱/۰۱/۲۰,سیاسی,حمله روزنامه دولت به نماینده‌ای که از وزیر کار انتقاد کرد,او حتی از انتصاب‌های فرمایشی در دولت قبل و حقوق‌های نجومی در این مجموعه پرده برداشته بود و حرکت وزیر تعاون، کار و رفاه اجتماعی اقدامی عملی در راستای مقابله با همین مفاسد بوده است.,"روزنامه دولتی ایران نوشت: هفته گذشته سیدناصر موسوی‌لارگانی، نماینده فلاورجان در مجلس، در نطقی جنجالی عملکرد وزیر تعاون، کار و رفاه اجتماعی و وزیر صمت را زیر سؤال برد و ادعاهایی علیه حجت‌الله عبدالملکی مطرح کرد که البته پیش از آن هم از هر تریبونی که ممکن بود بویژه صفحه توئیترش این ادعاها را مطرح و حالا تکرار مکررات کرده است.
 
موسوی لارگانی در نطقی که از تریبون مجلس قرائت کرد مدعی شد: پست‌فروشی به‌عنوان حق‌السکوت و تقسیم غنایم برای تأمین هزینه‌های مادی و معنوی نامزدی وزیر در انتخابات آینده، دو راهبرد اصلی آقای عبدالملکی است که حجت را بر جمعی از نمایندگان تمام کرده که ایشان شایستگی حضور در دولت مردمی را ندارند.
 
البته موسوی لارگانی در حالی مدعی است که مجلس درباره عدم شایستگی وزیر تعاون، کار و رفاه اجتماعی به توافق رسیده است که از ابتدای شروع به کار دولت سیزدهم تا کنون او خود تقریباً تنها صدای مخالف وزیر در مجلس بوده که با طرح ادعاهای جنجالی سعی در حاشیه‌سازی برای عبدالملکی داشته است.
 
ادعای پول‌پاشی در رسانه‌ها
 
یکی از نخستین اتهام‌هایی که نماینده مردم فلاورجان به عبدالملکی زده بود به پیش از رأی اعتماد باز می‌گردد و با انتساب سخنانی به وزیر پیشنهادی حتی در تذکری آیین نامه‌ای در صحن مجلس گفت: عبدالملکی در جایی گفته است که برای جایگاه این وزارتخانه در کشور کسی بهتر از وی وجود ندارد و همچنین تأکید کرده که اگر رأی نیاورد، وزیر بعدی را هم خودش انتخاب می‌کند.
 
او در عین حال وزیر پیشنهادی را متهم کرد که در اکثر رسانه‌ها نیز پول‌پاشی کردند تا رسانه‌ها هم بگویند که او دروغ گفته است.
 
این اظهارات موسوی لارگانی البته در همان زمان با واکنش سایر نمایندگان مواجه شد و برای نمونه روح‌الله ایزدخواه مخالفت خود را علیه اظهارات وی مطرح کردند و تعداد زیادی از نمایندگان جهت اعتراض به اظهارات نماینده فلاورجان دور میز وی حلقه زدند. ایزدخواه همان زمان از لارگانی خواست اگر سند دارد، منتشر کند؛ چرا تهمت می زند؟
 
حجت‌الاسلام جواد نیک‌بین، نماینده کاشمر هم بعد از نشست علنی در پاسخ به این ادعا توضیح داد: از آقای موسوی لارگانی خواستیم در خصوص حرف منتسب به آقای عبدالملکی و همچنین موضوع پول پاشی در رسانه‌ها، مدارک یا شواهد خود را ارائه کند ولی ایشان هیچ مدرکی ارائه نکردند و بیان کردند که «مگر می‌شود بدون پول‌پاشی، خبرگزاری‌ها خبرت را کار کنند»!
 
یک فایل صوتی از جلسه‌ای داخلی
 
پیش از این در دی‌ماه سال گذشته بود که با انتشار فایل صوتی و متن جلسه کمیسیون اجتماعی با وزیر تعاون، کار و رفاه اجتماعی اتهامات متعدد نماینده فلاورجان به وزیر تعاون، کار و رفاه اجتماعی و طرح ادعای تخلفات آشکار در انتصابات منتشر شد. او در این فایل صوتی که بعدها نایب رئیس کمیسیون اجتماعی گفت از سوی خود لارگانی منتشر شده، گفته بود: «برخی از افرادی که از سوی عبدالملکی پست گرفتند، از سوی سازمان‌های امنیتی رد شده بودند و نهادهای امنیتی وزیر را از انتصاب آنها منع کرده بودند، اما چون وزیر نمی‌توانسته برای‌شان پست بزند، آنها را به‌عنوان سرپرست منصوب کرده است.»
 
این فایل صوتی 8 دقیقه‌ای که در آن زمان با ارتباط‌ گیری پسر موسوی لارگانی با رسانه‌ها منتشر و به اصطلاح وایرال شد و این موضوع تاحدی غیر معمول بود تا جایی که یکی از رسانه‌ها با انتشار این فایل صوتی نوشت که آن را به درخواست فرزند موسوی لارگانی (نماینده مجلس) منتشر می‌کند.
 
نکته مهم در این ماجرا روال غیرمعمولی است که این نماینده مجلس در پیگیری طرح سؤال خود از وزیر تعاون، کار و رفاه اجتماعی دنبال می‌کند. او در آبان ماه گذشته و در همان یکی، دو ماه نخستی که حجت‌الله عبدالملکی کار خود را در وزارت تعاون، کار و رفاه اجتماعی آغاز کرده بود این طرح سؤال را کلید زد که «چرا اکثر انتصابات معاونان و مدیران وزارتخانه و رؤسای سازمان ها از افراد خارج از وزارتخانه هستند؟» طرح سؤالی که هرچند اعلام وصول آن به بهمن ماه سال گذشته باز می‌گردد اما بارها در این مورد و با همین محورها چه از تریبون مجلس و چه توئیتر این اتهام‌زنی‌ها کلید خورده و تکرار شده است.
 
تلاش مخالف وزیر کار برای جریان‌سازی توئیتری
 
موسوی لارگانی در نطق اخیر خود مدعی شده است:«آقای عبدالملکی وزارت کار را با یک شرکت خصوصی اشتباه گرفته‌اند و به مدد توئیتر و اینستاگرام و شبکه سه، هر روز در حال اجرای یک فیلم جدید برای ملت هستند.»
 
ناگفته نماند که لارگانی هم سعی می‌کند چهره‌ای توئیتری داشته باشد. وی در جریان رأی اعتماد به وزیر پیشنهادی کار در توئیتی نوشت: «توسعه کارآفرینی، اجرای اصل۴۳ قانون اساسی ‌و اداره وزارتخانه با حدود 100هزار میلیارد تومان گردش مالی و دارای کانون‌های بحران‌ساز نظیر معضلات کارگری، شستا، صندوق‌های بازنشستگی و تأمین اجتماعی، امیر تکاور می‌خواهد نه یک تئوری‌پرداز صرف. مجلس در رأی اعتماد این ضعف‌ها را در نظر می‌گیرد.»
 
او چندی بعد در توئیت دیگری نوشت: «آقایان وزرا! به حرمت رئیس جمهور، باهمتی که صرف کاریابی اقربا و فرمانبران کارنابلد شده اعتماد ملت را ترمیم کنید.» ادامه توئیت‌های او علیه وزیر کار این بود: «‏مردم با یک میلیون تومان نمی‌توانند یک کیسه برنج بخرند آنگاه وزیر مدعی با ترکیبی از انتصابات رانتی و مفسده انگیز، می‌خواهد با همین رقم شغل ایجاد کند. نتیجه اینکه این فرد ‎وزیر مردم نیست و رویکردش با اهداف و بیانات امامین انقلاب ‎انحراف دارد.»
 
او علاوه بر چند توئیت دیگر علیه وزیر کار، در اسفند ماه هم در رشته توئیتی مدعی شده بود: «تعدیل کارمندان مجرب و باسابقه در ‎صندوق بازنشستگی فولاد، لاستیک بارز، کشتیرانی و... در راستای سیاست‌های اشتغالزایی و حفظ اشتغال موجود ‎وزیر تعاون است؟! احتمالاً ‎اخراجی‌ها ملزم شده‌اند از محل مبلغ تسویه حساب، با یک میلیون تومان کارآفرین شوند!!! در مقابل در شرکت دخانیات با بیش از۲۰۰۰ نیروی مازاد ستادی، با دستور وزیر(برای حفظ صندلی) تا الان ۲۶۶نیروی ستادی دیگر سفارشی تحمیل شده‌اند.عدالت اقتضا می‌کند جذب براساس شایستگی باشد نه براساس رانت.»
 
همه توئیت‌ها در رسانه‌ها بازنشر داده می‌شد در حالی که لارگانی معتقد بود «مگر می‌شود بدون پول‌پاشی، خبرگزاری‌ها خبرت را کار کنند!»
 
اتهام‌زنی درباره سفری که به خرج شرکت‌ها بود
 
موسوی لارگانی در نطق اخیر خود همچنین گفته بود: «آخرین شاهکارهای این تیم، سفر پرهزینه مدیران وزارتخانه به روسیه در شرایط معیشتی سخت ملت است.»
 
این در حالی است که پیش از آن معاون امور اقتصادی وزارت تعاون، کار و رفاه اجتماعی درباره سفر هیأت تجاری ایران به روسیه توضیحاتی داده و این ادعاها را رد کرده بود. احمد خانی‌نوذری اعلام کرده بود: به دعوت وزارت صمت، ۷۵ نفر از مدیران شرکت‌های خصوصی و دولتی برای مذاکرات تجاری رو در رو B۲B و با هدف توسعه تجارت به روسیه سفر می‌کنند. از شرکت‌های وابسته به صندوق‌های ذیل وزارت کار نیز ۱۱ نفر (از هر شرکت یک نفر) در حوزه‌هایی چون لبنیات، پتروشیمی و دارو حضور دارند که هزینه سفر برعهده شرکت‌ها است.
 
از ادعای مبارزه با فساد تا حرکت عملی
 
البته در این میان نکته قابل توجه دیگری هم وجود دارد و آن اینکه موسوی لارگانی خود در جریان تحقیق و تفحص از فولاد مبارکه به وجود فساد در این مجموعه اذعان داشته و گفته بود که «اسناد معتبری از وجود فساد در تحقیق و تفحص از فولاد مبارکه به دستمان رسیده است.»
 
او حتی از انتصاب‌های فرمایشی در دولت قبل و حقوق‌های نجومی در این مجموعه پرده برداشته بود و حرکت وزیر تعاون، کار و رفاه اجتماعی اقدامی عملی در راستای مقابله با همین مفاسد بوده است.
 
حجت‌الله عبدالملکی در روز رأی اعتمادش طی نامه‌ای به مجلس که در صحن علنی هم قرائت شد، تأکید کرده بود: تا کی گوشه‌ای بنشینیم و بگوییم که فلان جا را مافیا دست گرفته‌اند؟ با وجود یک دولت و مجلس انقلابی، کم کاری پذیرفته نیست. این روزها کسانی که منافعشان به خطر افتاده، دروغ پراکنی می‌کنند چرا که بنده پای ریشه کن کردن فساد از این مجموعه‌ها خواهم ایستاد. تا روز آخری که بنده مدیریت می‌کنم، دستگاه انتصابات برای شایسته گزینی کار خواهد کرد. اگر مدیری که من منصوب کردم، دست از پا خطا کند، فساد کند یا ناکارآمدی او ثابت شود، بلافاصله برکنار خواهد شد.»
 
حالا اما موسوی لارگانی در نطق جنجالی خود که در ادامه ادعاهای توئیتری اش مطرح شده، می‌گوید: «چرا باید هر منتقدی را ابتدا با پول و پست بفریبید و اگر منتقد بر انتقاد ناصحانه‌اش مصر بود، آن‌گاه انواع تهمت را نثارش کنید؟ این با کدام سیره امامین انقلاب و رئیس‌جمهور مکتبی سازگار است؟»
 
افت و خیزهای روابط یک نماینده با وزرایی در حد رئیس جمهور
 
افت و خیزهای روابط سید ناصر موسوی لارگانی با وزرای تعاون، کار و رفاه اجتماعی در ادوار گذشته هم البته وجود داشته؛ او در سال 97 و چند ماهی بعد از تصدی محمد شریعتمداری بر وزارت تعاون، کار و رفاه اجتماعی بعد از دیداری که با وی داشت با دفاع از عملکرد او و تأکید بر اینکه بسیاری از مشکلات در همین 4 ماهه تصدی او بر وزارتخانه حل شده، گفت: آقای شریعتمداری هنگامی که معاون اجرایی رئیس جمهور، وزیر بازرگانی و وزیر صنعت، معدن و تجارت بودند و چه الان که در این وزارتخانه هستند، حقیقتاً آنچه را در توانشان بوده، انجام دادند.
 
او یک سال بعد اما نظرش تغییر کرد و با انتقاد از انتصاب‌های این وزارتخانه و مجموعه‌های اقتصادی زیر مجموعه آن گفت: براساس عملکردی که از آقای شریعتمداری در وزارت کار مشاهده می‌کنم تفاوت آنچنانی در عملکرد وی با عملکرد آقای ربیعی (وزیر تعاون وقت) نمی‌بینم. کارها و روش‌هایی که آقای ربیعی و برنامه‌هایی که وی در این وزارتخانه دنبال می‌کرد هم‌اکنون از سوی آقای شریعتمداری دنبال می‌شود و به نظرم تحولی در این وزارتخانه ایجاد نشده است.
 
در ارتباط با علی ربیعی هم او در سال 93 طرح سؤالی از وزیر وقت داشت که چرا تلاشی برای ارتقای بخش تعاون انجام نداده است؛ سؤالی که البته حواشی هم به‌دنبال داشت او در جریان طرح سؤال خود در کمیسیون از پاسخ‌های وزیر در کمیسیون قانع نشد اما با همان توضیحات در صحن علنی قانع شد چون ربیعی قول داده بود تا پایان همان سال بخش تعاون را به جایگاه اصلی‌اش ارتقا دهد. در همان زمان محمدرضا پورابراهیمی از این رویه غیرشفاف در طرح سؤال انتقاد کرد و گفت که چرا یک نماینده در کمیسیون از پاسخ قانع نمی‌شود اما در صحن با همان توضیحات قانع می‌شود. ناگفته نماند که تعاون نه تنها در آن سال که در هیچ یک از سال‌های بعد هم ارتقا نیافت و دیگر اعتراضی از سوی نماینده‌ای که آن روزها دغدغه تعاون داشت هم شنیده نشد.
 
اما این ضعف عملکردها که موسوی لارگانی گه گاهی به آنها اذعان داشت بارها از سوی نمایندگان با استناد به انتصاب‌های رانتی و رویه‌های فسادزا در ادوار مختلف این وزارتخانه مورد اعتراض قرار گرفته بود. برای نمونه مصادیقی از آن در نامه‌ای که ۲۰ مهرماه سال 99 از سوی علی خضریان، نماینده تهران در مجلس منتشر شد، به روشنی دیده می‌شد.
 
در این نامه تأکید شده بود که: مدارکی به دست بنده رسیده که نشان می‌دهد شماری از اعضای ستاد انتخاباتی آقای حسن روحانی با دستور معاون وزیر تعاون، کار و رفاه اجتماعی (محمد کبیری، معاون تعاون وزیر کار) در شرکت‌های زیر مجموعه شستا به کار گرفته شده‌اند. این در حالی است که آمارها نشان می‌دهد حدود ۳۰ درصد از جوانان کشور بیکار هستند که بسیاری از این جوانان تحصیلکرده و متخصص، می‌توانستند واجد شرایط جذب در برخی شرکت‌های دولتی باشند.
 
حالا اما موسوی لارگانی از تغییر همین مدیران برآشفته شده و از انتصاب‌های خارج از این وزارتخانه با هیاهوی بسیار انتقاد می‌کند. او حتی در نطق مخالفت خود با عبدالملکی زمانی که وزیر پیشنهادی بود، مطرح کرده بود که در گذشته وزرایی در حد رئیس جمهور برای این وزارتخانه معرفی و انتخاب شده بودند!                           ",https://www.asriran.com/003Uzj
834129,۱۴۰۱/۰۱/۲۰,سیاسی,کیهان: بحران کمبود نیروی کارآمد به گونه‌ای است که رهبری نمی‌تواند آن را به صورت آشکار مطرح کند چون دشمن سوء استفاده می کند,اگر دقت کنند و عمیق به این مسئله نگاه کنند خواهند دید که پرورش یافتن مدیران کارآمد ده‌ها شرط لازم دارد که احراز همه آنها کار دشواری است.,"کیهان نوشت: بحران کمبود نیروی کارآمد یک بحران جدی است که امام مسلمین را محدود می‌کند تا با مشاهده لغزش و تخلفی دست به تعویض یک استاندار بزند چون تربیت مدیر لایق برای پست‌های مهم مملکتی خم رنگرزی نیست که فورا بتوان مدیر توانمند تولید کرد.
 
سال‌ها باید بگذرد تا یک رئیس‌جمهور، وزیر، قاضی، استاندار و فرماندار متخصص و متعهد و کارآزموده پرورش پیدا کند. لذا اگر جامعه‌ای با بحران کمبود مدیر کارآمد صالح مواجه شود دست رهبر برای عزل و نصب مدیران بسته می‌شود و قدرت مانورش برای اقدام قاطع در مواجهه با لغزش مسئولان کم می‌شود؛ زیرا اگر مدیری را به علت برخی ضعف‌ها عزل کند مدیر جایگزین بهتری ندارد تا به جایش بگمارد، چه‌بسا مدیر جایگزین ضعف‌های مهم‌تر و خطرآفرین‌تری داشته باشد یا جای خالی او مفسده بزرگ‌تر را به‌بار آورد. که آسیب‌های ناشی از به‌کارگیری او بیش از مدیر اول باشد، چنانکه در مثال فوق کاملاً این امر مشهود است.
 
بحران کمبود نیرو به گونه‌ای است که رهبر جامعه اسلامی نمی‌تواند آن را به صورت آشکار در ملأعام مطرح کند چرا که از یک سو موجب سوءاستفاده دشمنان و تضعیف نظام اسلامی می‌شود و از سوی دیگر برخی از خودی‌های سطحی‌نگر می‌گویند این چه مکتب و حکومتی است که نمی‌تواند مدیران لایقی تربیت کند تا جامعه و حکومت اسلامی را بر طبق موازین اسلامی اداره کنند. در حالی که اگر دقت کنند و عمیق به این مسئله نگاه کنند خواهند دید که پرورش یافتن مدیران کارآمد ده‌ها شرط لازم دارد که احراز همه آنها کار دشواری است. 
 
امروزه نیز یکی از موانع عزل کارگزارانی که ضعف‌هایشان مشهود است مسئله کمبود مدیر لایق و کارآمد و جامع الشرایط است، بارها از طرق مختلف شنیده شد که رهبر معظم انقلاب حضرت آیت‌الله خامنه‌ای «مدّ ظلّه» در جواب کسانی که از ضعف‌های بعضی از مدیران منصوب از سوی ایشان گله کردند فرمودند من مدیری بهتر از این افراد سراغ ندارم و مسئله کمبود مدیر جامع‌الشرایط را به عنوان علت تحمل ضعف‌های بعضی از مدیران منصوبشان مطرح فرمودند. 
 
البته در برخی از موارد قحط‌الرجال نیست، جهل‌الرجال است یعنی رجال کارآمدی و متعهدی وجود دارند ولی شناخته نشده‌اند یا دست‌های منفعت‌طلب و تمامیت‌خواه و انحصارطلب مانع روی کار آمدن آنها می‌شوند.                           ",https://www.asriran.com/003Uzh
834130,۱۴۰۱/۰۱/۲۰,حوادث,سرقت عجیب برای ازدواج با دختر مورد علاقه در ترکیه,اصلا فکرش را هم نمی‌کردم که نسترن همه چیز را به پلیس بگوید. چون پای خودش هم گیر بود. برای همین با خیال راحت به ترکیه رفتم و با دختر مورد علاقه‌ام ازدواج کردم، ولی وقتی به تهران آمدم دستگیر شدم.»,"چند ماه پیش بود که این پرونده پیش‌روی پلیس و بازپرس دادسرا قرار گرفت. پیرمردی تاجر به دادسرا رفت و از سرقت خانه‌اش خبر داد.
او به ماموران گفت: «چند روز پیش با خانواده‌ام به مسافرت رفتیم، وقتی برگشتم با صحنه عجیبی مواجه شدم. تمام وسایل قیمتی خانه‌ام در شمال تهران سرقت شده بود. فرش نفیس، طلا و نقره‌جات همگی سرقت شده بود. ارزش اموالم در کل حدودا ٣میلیارد تومان بود.»
با اعلام این شکایت موضوع در دستور کار ماموران قرار گرفت و تلاش در این‌خصوص آغاز شد. آنها با بررسی دوربین مدار بسته، پسر جوانی را دیدند که با پوشش کامل مثل نقاب، ماسک و دستکش وارد خانه شده و دست به سرقت زده بود. با این حال، مالباخته قادر به شناسایی این پسر نشد و تحقیقات در این‌باره همچنان ادامه یافت.
 
آشنایی در میهمانی
در حالی که تجسس‌ها ادامه داشت، چند روز پیش دختر جوانی به پلیس مراجعه کرد و راز این سرقت میلیاردی را فاش کرد. او در این‌باره به پلیس گفت: «یک سال بود که با نوید آشنا شده بودم. ما عاشق هم بودیم و نوید می‌گفت که می‌خواهد با من ازدواج کند. من هم بی‌قرار این بودم که هرچه زودتر با هم ازدواج کنیم. ولی او مشکلات مالی زیادی داشت و درنهایت پیشنهاد داد که برای ازدواج باید سرقت کنیم تا پول جور شود. اول قبول نمی‌کردم، ولی آنقدر دوستش داشتم و نوید آنقدر چرب‌زبانی کرد که خام شدم و قبول کردم.»
این دختر جوان ادامه داد: «با نوید به یک میهمانی رفتیم. در آنجا پیرمردی تاجر حضور داشت که خیلی ثروتمند بود. نوید همانجا گفت که باید با این پیرمرد طرح دوستی بریزم تا بتوانیم از خانه‌اش سرقت کنیم. همان شب با آن مرد سر صحبت را باز کردم و درنهایت با هم ارتباط دوستی برقرار کردیم. بعد از ارتباط دوستی رفت‌وآمد من به خانه آن مرد شروع شد. در همان رفت‌وآمدها بود که از روی دسته کلید خانه، ساختم و آن را به نوید دادم. تمام این نقشه‌ها را نوید کشیده بود و او بود که به من می‌گفت چه کار کنم. تا اینکه نوید به خانه آن پیرمرد رفت و سرقت کرد. من هم همراهش بودم، ولی سر کوچه ایستاده بودم تا نوید کارش را انجام بدهد و برگردد. وقتی برگشت کلی لوازم قیمتی همراهش بود. آن روز از هم جدا شدیم و قرار شد نوید آن وسایل را بفروشد و پول مراسم ازدواج‌مان را فراهم کنیم. ولی از آن روز دیگر او را ندیدم. اصلا پاسخگو نبود و در کل غیب شد.»
 
بهای سنگین یک سرقت
دختر جوان از کلنجار رفتن خود با بیماری روحی و روانی گفت: «تا مدت‌ها حالم بد بود. اما حال من وقتی بدتر شد که فهمیدم نوید به ترکیه رفته و با دختر مورد علاقه‌اش ازدواج کرده است. گویا همه چی نقشه بود برای اینکه بتواند از من سوءاستفاده کند تا با دختر مورد علاقه‌اش در ترکیه ازدواج کند. حالم خیلی بد بود و تا مدت‌ها پیش روانپزشک می‌رفتم. دستم به هیچ جا بند نبود. نمی‌توانستم شکایت کنم، چون پای خودم هم گیر بود. نوید هم که به ترکیه رفته بود و اگر شکایت می‌کردم، فقط خودم زندانی می‌شدم. تا اینکه فهمیدم نوید برای عید به تهران آمده و پیش خانواده‌اش است. به محض اینکه این موضوع را شنیدم تصمیم گرفتم پیش پلیس بیایم و راز این سرقت را فاش کنم. با اینکه خودم هم دستگیر می‌شوم، ولی دلم می‌خواهد که نوید هم مجازات شود.»
 
اعتراف به جرم
با این اعترافات، ماموران پلیس با مشخصات و اطلاعاتی که دختر جوان داد، سراغ نوید رفتند و او را دستگیر کردند. این پسر در حالی که به‌شدت شوکه شده بود، در اعترافاتش به پلیس گفت: «مدتی بود که دختر مورد علاقه‌ام به ترکیه رفته بود. من هم می‌خواستم هر طور شده به ترکیه بروم و با او ازدواج کنم. ولی هیچ پولی نداشتم. تا اینکه با نسترن آشنا شدم و تصمیم گرفتم به وسیله او دست به سرقت بزنم و به ترکیه بروم. اصلا فکرش را هم نمی‌کردم که نسترن همه چیز را به پلیس بگوید. چون پای خودش هم گیر بود. برای همین با خیال راحت به ترکیه رفتم و با دختر مورد علاقه‌ام ازدواج کردم، ولی وقتی به تهران آمدم دستگیر شدم.»
با این اعترافات، بازپرس دستور بازداشت دختر و پسر جوان را صادر کرد و تحقیقات در این‌خصوص ادامه یافت.
منبع: ایران                           ",https://www.asriran.com/003Uzi
834126,۱۴۰۱/۰۱/۲۰,فرهنگی/هنری,گاف جالب در سریال نجلا,سریال‌های صداوسیما همیشه با گاف‌های خود در فضای مجازی خبرساز بوده‌اند. این بار هم انتشار تصاویری از سریال نجلا که از شبکه سوم سیما پخش می‌شود حاشیه‌ساز شده است.,"در قسمت پانزدهم سریال نجلا، پراید و سمند در زمان حمله صدام به ایران کنار خیابان‌های آبادان دیده شده!
فصل دوم سریال نجلا به بازگشت شخصیت‌‌های قصه از کربلا و حوادثی که در این مسیر برایشان رقم می‌‌خورد، می‌‌پردازد و…

داستان این سریال از قبل از جنگ تحمیلی شروع می‌شود بازیگران مختلفی از جمله حسام منظور به ایفای نقش می‌پردازند.
در این سریال؛ حسام منظور، محیا دهقانی، آزیتا حاجیان، ایوب آقاخانی، سوگل طهماسبی، تورج فرامرزیان، مصطفی ساسانی بازی می کنند.
منبع: برترین ها                           ",https://www.asriran.com/003Uze
834127,۱۴۰۱/۰۱/۲۰,سیاسی,توییت حسن عباسی: ایرانیان ساکن آمریکا برای بازگشت به میهن برنامه‌ریزی کنند,روند تشدید وخامت اوضاع سیاسی، اقتصادی و اجتماعی ‎آمریکا نیز شتاب گرفته و لذا بهتر است که ‎ایرانیان ساکن آمریکا هم برای بازگشت به میهن برنامه‌ریزی کنند.,"حسن عباسی در رشته توئیتی نوشت: ‏فضای سیاسی، اقتصادی و اجتماعی ‎اروپا از وضع «عادی» به مرحله «تنش» رسیده و به مرور به مرحله «تشنج» نزدیک می‌شود؛ در نتیجه زندگی برای غیر اروپاییان دشوار می‌گردد. ‎ایرانیان ساکن اروپا به مرور برای بازگشت به میهن آماده شوند.
 
البته روند تشدید وخامت اوضاع سیاسی، اقتصادی و اجتماعی ‎آمریکا نیز شتاب گرفته و لذا بهتر است که ‎ایرانیان ساکن آمریکا هم برای بازگشت به میهن برنامه‌ریزی کنند.
 
                           ",https://www.asriran.com/003Uzf
834125,۱۴۰۱/۰۱/۲۰,سیاسی,واکنش رائفی پور به تحریم دختران پوتین توسط آمریکا,پوتین دو دختر دارد اما بی بی سی بر خلاف رسانه ها تنها چهره یکی از آنها را همراه با متن خبر منتشر کرده است.,"علی اکبر رائفی پور در توئیتی نوشت: وقتی از پدرسوختگی انگلیسی سخن می گوییم یعنی چه؟
 
پوتین دو دختر دارد اما بی بی سی بر خلاف رسانه ها تنها چهره یکی از آنها را همراه با متن خبر منتشر کرده است.
چرا؟
چون آن یکی قدری زیباتر است!
برای ضربه زدن به دشمن حتی از همین هم دریغ نمی کنند!
 
                           ",https://www.asriran.com/003Uzd
834123,۱۴۰۱/۰۱/۲۰,اجتماعی ,فوری/ کمک کنیم این مادر زجردیده زنده بماند,,"مادری ست ۵۱ ساله بیش از یک سال است به سرطان بدخیم سینه مبتلا شده است.همسرش کارگر است ودو فرزند مجرد نیز دارد.
با کمک اقوام و وام گرفتن جراحی شده و توانسته چند جلسه شیمی درمانی شود.درحال حاضر نیاز به مراجعه ماهانه به بیمارستان برای سونوگرافی و مامو گرافی دارد و هر ماه نیز باید دارو مصرف کندکه هزینه ی آن ماهانه ۱میلیون تومان می باشد.
چرا که اگر غده ها در سینه رشد کند مجددا باید شیمی درمانی شود اما با توجه به قرض و وام و وضیت نامناسب مالی توان ادامه درمان را ندارد و برای زنده ماندن نیاز به کمک های شما عزیزان دارد.
برای کمک کلیک کنید                           ",https://www.asriran.com/003Uzb
834122,۱۴۰۱/۰۱/۲۰,اجتماعی ,سلاح‌های تک تیراندازان روسیه در جنگ اوکراین (عکس),سلاح‌هایی که تک تیراندازان نیرو‌های ویژه هوابرد روسیه در نبرد‌های اوکراین استفاده می‌کنند و در تصویر مشهود است اسلحه‌های SVD، SVDS، SVDM، وینتورز VSS و ASVKM مورد استفاده قرار می‌گیرد./پارتیزان,,https://www.asriran.com/003Uza
834121,۱۴۰۱/۰۱/۲۰,اقتصادی,نخستین یارانه نقدی ۱۴۰۱ امشب (شنبه) واریز می‌شود,واریز این مرحله از یارانه نقدی، مانند سنوات گذشته به ازای هر نفر 455،000 ریال به همراه افزایش حداقل مستمری خانوارهای مددجویان تحت حمایت کمیته امداد امام خمینی (ره) و سازمان بهزیستی کل کشور به حساب سرپرستان محترم خانوارها واریز خواهد بود.,"مدیرعامل سازمان هدفمندسازی یارانه‌ها از واریز یکصد و سی و چهارمین مرحله یارانه نقدی به حساب سرپرستان خانوار در ساعت 24 روز شنبه 20 فروردین ماه سال جاری خبر داد.
به گزارش ایلنا از سازمان هدفمندسازی یارانه ها، دکتر امید حاجتی، مدیرعامل سازمان هدفمندسازی یارانه ها از واریز یکصد و سی و چهارمین مرحله یارانه نقدی به حساب سرپرستان خانوار در ساعت ۲۴ روز شنبه 20 فروردین ماه سال جاری خبر داد.
وی با اعلام این خبر عنوان کرد: واریز این مرحله از یارانه نقدی، مانند سنوات گذشته به ازای هر نفر 455،000 ریال به همراه افزایش حداقل مستمری خانوارهای مددجویان تحت حمایت کمیته امداد امام خمینی (ره) و سازمان بهزیستی کل کشور به حساب سرپرستان محترم خانوارها واریز خواهد بود.
مدیرعامل سازمان هدفمندسازی یارانه ها اضافه کرد: برحسب مصوبه ستاد ملی کرونا و اطلاع رسانی های قبلی صورت گرفته، بیست و دومین بخش از اقساط تسهیلات قرض الحسنه ۱۰ میلیون ریالی مرحله اول وام کرونا، از یارانه نقدی فروردین ماه سال جاری سرپرستان خانواری که این تسهیلات را دریافت کرده اند، کسر خواهد شد.                           ",https://www.asriran.com/003UzZ
834120,۱۴۰۱/۰۱/۲۰,اقتصادی,محققان: ایران در روند بلندمدت خشکسالی به سر می‌‏برد/ ردپای بارندگی‌های مانسونی سیل‌آسا در جنوب شرق کشور,از سوی دیگر نمایندگان مجلس نیز با تمرکز بر انتقال صنایع به استان‌‏های خود، به سوء مدیریت منابع آبی کشور دامن زدند.,"مدل‌‏های گردش عمومی جو نشان می‌‏دهند که تا پایان قرن ۲۱ بین ۴ تا ۶ درجه سانتی‌گراد افزایش دما خواهیم داشت و نتیجه مطالعات و مدل‌سازی‌های محققان پژوهشکده زمین شناسی نیز حکایت از مشاهده ردپای بارندگی‌‏های ""مانسونی"" سیل آسا در کشور دارد و به عبارت دیگر این جنس از بازندگی‌ها، از جنس بارندگی‌‏هایی است که باید نسبت به آن نگران باشیم و برنامه‌ریزی کنیم.
 
دکتر علیرضا واعظی، عضو هیات علمی پژوهشکده علوم زمین سازمان زمین شناسی و اکتشافات معدنی در گفت‌وگو با ایسنا، با بیان اینکه در حال حاضر کشور در وضعیت ""تنش آبی"" قرار دارد، گفت: هر چه به جلو حرکت کنیم به واسطه سوء مدیریتی که روند فزاینده دارد و تنها به حل مشکلات روزمره می‌‏پردازد، از راه حل‏‌هایی که بتواند در افق میان مدت موجب توسعه متوازن کشور شود، دورتر می‏‌شویم.
 
وی با بیان اینکه به نظر من کشور ""پنجره زمانی طلایی"" برای مدیریت صحیح منابع آب را از دست داده است، اظهار کرد: ما از پنجره زمانی که می‏‌توانستیم مدیریت کلان و مناسبی را داشته باشیم، گذر کردیم و واقعیت ماجرا این است که تنش آبی که اکنون با آن درگیر هستیم، ماحصل مدیریت نامناسب کمی و کیفی منابع آب در سال‌‏های گذشته بوده است که تغییر اقلیم به آن دامن زده است. به بیان دیگر تنش آبی که اکنون ایجاد شده، تنها ماحصل تغییر اقلیم نیست و قطعا این وضعیت ناشی از سوء مدیریت است که خود را به ما نشان داده است.
 
واعظی با ابراز تاسف از اینکه میزان مصارف آب و منابع آب در سطح استان‌‏های کشور، از حالت توازن خارج شده است، خاطر نشان کرد: برای نمونه بحران خشک شدن زاینده رود در اصفهان به سبب آن پدید آمده است که میزان مصارف (تخصیص) آب بیشتر از میزان آب در دسترس بوده و در چنین شرایطی کاملا مشخص است که تغییر اقلیم نیز به این مدیریت نادرست منابع آب دامن خواهد زد.
 
عضو هیات علمی پژوهشکده علوم زمین به بیان دلایل رخداد تنش آبی در کشور پرداخت و توضیح داد: نگرش غلط ما به تخصیص و مدیریت آب اولین دلیل ایجاد این شرایط است، چون ما به جای اینکه مدیریت منابع آب را در سطح حوضه آبریز انجام دهیم و سعی کنیم مصارف آب را در کل حوضه آبریز مدیریت کنیم، متاسفانه استانی نگاه کردیم و این در حالی است که آب و حوضه آبریز، مرزهای جغرافیایی را نمی شناسد.
 
وی اضافه کرد: از سوی دیگر نمایندگان مجلس نیز با تمرکز بر انتقال صنایع به استان‌‏های خود، به سوء مدیریت منابع آبی کشور دامن زدند.
 
واعظی تاکید کرد: بر این اساس لازم بود که ابتدا اصول آمایش سرزمین را به درستی رعایت می‏‌کردیم، به این معنا که در حوضه‏‌هایی که دچار کمبود آب بودیم و تنش آبی داشتیم، نباید صنایع آب‌بر را به آنجا انتقال می‌‏دادیم و این اقدام از اساس اشتباه بود و هرگز عزم ملی برای انجام یک جراحی اساسی برای حل این معضل وجود نداشته است. چون هر جراحی، هزینه‌بردار است و باید هزینه‌‏های مالی و نیروی انسانی آن پرداخت شود.
 
این محقق پژوهشکده علوم زمین با اشاره به تجارب دنیا در زمینه مدیریت استقرار صنایع آب‌بر، افزود: در کشورهایی که چنین اشتباهی را انجام دادند، صنایع آب‌بر خود را یکی دو سال تعطیل کردند و با استقرار آنها به سواحل، هزینه‏‌های این اقدام را پرداخت کردند؛ ولی در کشور متاسفانه عزم حل این مشکل وجود ندارد.
 
کشور دریایی با رویکرد بَری
 
وی ایران را یک کشور دریایی توصیف کرد که دارای سواحل وسیعی است و گفت: اکثر کشورهایی که به دریا راه دارند، بزرگترین و پرجمعیت‌ترین شهرهایشان در کنار بنادر بنا شده است، ولی در ایران به دلایل مختلف که از حوصله این متن خارج است، در طول قرون مختلف، رویکرد توجه به خشکی حاکم بوده است.
 
واعظی با تاکید بر اینکه شهرهای ساحلی به ویژه در جنوب کشور، کمترین جمعیت را در خود جای داده‌اند، ادامه داد: این شهرها متاسفانه کم برخوردار نیز هستند و این در حالی است که یکی از راهکارهای علاج‌بخشی تنش آبی که در آینده تغییر اقلیم نیز به آن دامن خواهد زد، این است که باید سعی کنیم از ظرفیت‏‌های دریا بیشتر استفاده کنیم.
 
عضو هیات علمی پژوهشکده علوم زمین تاکید کرد: طرح‏‌های بهره‌برداری از ظرفیت دریا نباید تنها بر روی کاغذ باقی بماند.
 
گرفتاری زمینی‏‌ها با افزایش دمای ۳ تا ۴ درجه‌‏ای
 
این محقق در پاسخ به این سوال که آیا کشور به سمت ترسالی در حرکت است یا خشکسالی بیشتر، خاطر نشان کرد: واقعیت این است که تغییر اقلیم در دوره‌‏های زمین‌شناسی از بدو شکل گیری زمین همواره اتفاق افتاده است و دلیل آن تغییرات در میزان دریافت انرژی از سمت خورشید است؛ خورشید دارای چرخه‏‌های متفاوتی نسبت به زمین است و گردش زمین به دور خورشید، بر اساس ۳ چرخه که به آن چرخه‌‏های ""میلانکوویچ"" گفته می‌‏شود، صورت می‌‏گیرد و این چرخه‌‏ها نیز دوره بازگشت دارند.
 
وی اضافه کرد: برای مثال زمین در دوره بازگشت ۱۰۰ هزار ساله از مدار دایره شکل به مدار بیضی شکل تغییر مسیر داده است و زمانی که زمین به مدار بیضوی شکل می‌‏رسد، فاصله آن با خورشید بیشتر و در نتیجه زمین انرژی کمتری از خورشید دریافت می‌‏کند؛ از این رو کره زمین در زمانی که بشری بر روی آن زندگی نمی‌‏کرده، عصرهای یخبندان را تجربه کرده است.
 
واعظی با تاکید بر اینکه بر این اساس کره زمین بارها و بارها بین ""زمین بسیار سرد"" و ""زمین بسیار گرم"" در حرکت بوده است، گفت: زمانی که گفته می‌‏شود زمین بسیار گرم، منظور زمانی است که هیچ یخ قطبی بر روی زمین نبوده است، ولی الان در قطب‌‏های شمال و جنوب یخ‏‌های زیادی وجود دارد؛ ولی دوره‌‏های زمین شناسی نیز وجود دارد که یخ‏‌های قطبی در بخش‌‏های بسیار وسیع‌تری نسبت به عصر حاضر پیشروی داشته است، به این معنا که بخش‏‌های زیادی از اروپا را در بر گرفته بود.
 
عضو هیات علمی پژوهشکده علوم زمین سازمان زمین شناسی ادامه داد: از این رو باید این موضوع را بپذیریم که تغییر اقلیم صرف نظر از وجود بشر بر روی کره زمین، پدیده‌‏ای است که در طول تاریخ بارها رخ داده و در درجه اول ناشی از تغییرات در میزان دریافت انرژی از خورشید و همچنین فعالیت‌‏های آتشفشانی و جریان‌‏های اقیانوسی و دیگر موارد بوده است.
 
وی آغاز آخرین دوره‏‌ای که یخ‌‏های قطبی عقب رفتند و تقریبا به شرایط کنونی نزدیک شدیم را مربوط به ۱۱.۴ هزار سال قبل دانست و گفت: اما اکنون اولین بار است که بشر به دلیل انتشار گازهای گلخانه‌‏ای در جو، زمین را به سمت گرمایش جهانی می‌‏راند. گازهای گلخانه‏‌ای سبب می‌‏شوند که میزان کمتری از انرژی دریافت شده از خورشید، از سمت زمین به جو بازگردانده شود و از این رو مقدار بیشتری از این انرژی به سمت زمین باز می‌‏گردد و سبب می‌‏شود که زمین گرم‌تر شود.
 
این عضو هیات علمی پژوهشکده علوم زمین با بیان اینکه بیشترین تغییرات دمایی که در دو هزار سال گذشته تا قبل از انقلاب صنعتی در کره زمین تجربه کرده‏‌ایم در حدود یک درجه سانتی‌گراد بوده است، اضافه کرد: این یک درجه سبب نشده که اختلال جدی در حیات بشر ایجاد شود، ولی در کنار آن وقتی گفته می‌‏شود عصر یخبندان رخ داده، تنها و تنها ۵ درجه سانتی‌گراد از دمای کره زمین نسبت به عصر حاضر کاسته شده است.
 
وی میانگین دمای کنونی کره زمین را ۱۵ درجه سانتی‌گراد ذکر کرد و افزود: در زمانی که تنها ۵ درجه سانتی‌گراد از این میزان کاسته شد، ما از آن با نام عصر یخبندان یاد می‌‏کنیم. از سوی دیگر اگر تنها ۴ تا ۵ درجه سانتی‌گراد افزایش دما داشته باشیم، کره زمین به اکوسیستمی تبدیل می‌‏شود که ما تاکنون آن را تجربه نکرده‏‌ایم.
 
واعظی خاطر نشان کرد: بر این اساس وقتی صحبت از گرمایش زمین می‏‌شود، هرگز نباید تصور شود که در خصوص افزایش دمای چشمگیری صحبت می‌‏کنیم. همین ۲ تا ۳ درجه افزایش دما موجب خواهد شد که زیست بشر بر روی کره زمین با مخاطرات جدی و برگشت ناپذیری مواجه شود.
 
به گفته این محقق در طول تاریخ، ""زمین"" همواره به زیست خود ادامه داده است، ولی این اولین باری است که بشر بر روی کره زمین سعی در مواجهه با این تغییرات دارد و باید خود را سازگار کند.
 
گازهای گلخانه‌‏ای گرفتاری دیگر زمین نشینان
 
این عضو هیات علمی پژوهشکده علوم زمین با بیان اینکه میانگین گازهای گلخانه‏‌ای در ۲ هزار سال گذشته هرگز از حد ۳۰۰PPM بالاتر نرفته است، اظهار کرد: از بعد از انقلاب صنعتی، روند افزایش گازهای گلخانه‌‏ای پرشتاب بوده و اکنون به حدود ۴۲۰PPm رسیده است و بر اساس سناریوهای گرمایش جهانی تخمین زده می‌‏شود که اگر شرایط موجود ادامه یابد و اقدام جدی برای کاهش گازهای گلخانه‌‏ای رخ ندهد، این میزان تا سال ۲۱۰۰ یعنی تا پایان قرن بیست و یکم به حدود ۱۳۰۰PPm تا ۱۳۷۹PPm خواهد رسید.
 
وی یادآور شد: مدل‌‏های گردش عمومی جو با استفاده از این سناریوها همچنین نشان می‌‏دهند که تا پایان قرن ۲۱ بین ۴ تا ۶ درجه سانتی‌گراد افزایش دما خواهیم داشت و می‏‌توان تصور کرد که این میزان افزایش، چه میزان تغییرات گسترده‏‌ای را در زمین ایجاد خواهد کرد.
 
ادامه روند خشکسالی در کره زمین
 
واعظی با بیان اینکه هم اکنون ما در روند بلندمدت خشکسالی در ایران به سر می‌‏بریم، گفت: ولی باید این نکته را مد نظر داشته باشیم که تغییر اقلیم لزوما به معنای ""خشکسالی"" و یا ""ترسالی"" نیست، بلکه مهمترین شاخص تغییر اقلیم، ایجاد ""به هم ریختگی اقلیم"" است. به هم ریختگی اقلیم به این معنا است که ممکن است در نقاطی در کره زمین افزایش بارندگی را تجربه کنند و بیشتر از میانگین سالانه بارش دریافت شود و در نقاط دیگری چندین ماه یا حتی چندین سال خشکسالی را تجربه کرده و به یک باره بارندگی‏‌ها، سیل آسایی رخ دهد که به جای آنکه از منافع بارندگی منتفع شویم، با تخریب‌‏های سیلابی و هدر رفت آن حجم آب مواجه می‌شویم.
 
واعظی با بیان اینکه در چنین شرایطی منابع آب ایجاد شده، آب در دسترس نخواهد بود؛ تاکید کرد: از این رو اینکه ادعا شود که کل ایران خشکسال‌تر و یا تر سال می‌‏شود، حرف دقیق و علمی نیست؛ چون در به هم ریختگی اقلیمی، مناطقی خشکسال‌تر می‌‏شود و در جاهایی تر سالی را تجربه خواهیم کرد. اما نکته مهم آن است که قطعا برای بهره برداری از منابع آب در دسترس، بسیار بهتر از گذشته باید برنامه‌ریزی شود که متاسفانه در کشور این مسائل در نظر گرفته نمی‌‏شود.
 
وی با تاکید بر اینکه باید بررسی شود که به عنوان مثال در جنوب شرق ایران در آینده چه تغییرات هیدرولوژیکی رخ خواهد داد، افزود: متناسب با نتایجی که به دست می‌‏آید، می‏‌توانیم برنامه ریزی مناسبی داشته باشیم.
 
کدام نقاط تنش آبی بیشتری را تجربه خواهد کرد
 
واعظی در خصوص اینکه کدام یک از نقاط کشور تنش آبی بیشتری را تجربه خواهد کرد، با بیان اینکه تاکنون مدل‏‌هایی که به پیش بینی با استفاده از سناریوهای تغییر اقلیم می‏‌پردازند، به توان و دقت کافی نرسیده‏‌اند، خاطر نشان کرد: ولی دقت و عملکرد این مدل‌‏ها مدام در حال بهبود است. مطالعات اخیر من به همراه گروهی از محققان داخلی و خارجی در خصوص بازسازی تغییرات دیرینه اقلیمی در جنوب شرق، گویای این واقعیت است که چگونه اقلیمِ فرونشست جازموریان در طول تاریخ تغییر یافته و در چه دوره‌‏هایی ترسالی و در چه دوره‌‏هایی خشکسالی را تجربه کرده است و در چه دوره‌‏هایی دریاچه جازموریان بسیار بزرگتر و به صورت دائمی بوده است.
 
وی نحوه سازگاری تمدن ۵ هزار ساله ""هلیل رود"" در جازموریان با تغییرات دیرینه اقلیم را از دیگر نتایج به دست آمده از این مطالعه عنوان کرد و افزود: یکی از نتایج این تحقیق این است که در ۴۲۰۰ سال پیش یک دوره بسیار خشک در این منطقه رخ داده است و تمدن ""هلیل رود"" که بر مبنای مطالعات باستان‌شناسی جزو ۲ یا ۳ شهر بزرگ دنیا در آن زمان محسوب می‏‌شده است، به طور کامل با این خشکسالی از بین می‌‏رود و تا صدها سال بعد دوباره بقایایی از این تمدن در این منطقه دیده نمی‌‏شود.
 
عضو هیات علمی پژوهشکده علوم زمین با تاکید بر اینکه این نتایج به ما یادآور می‌‏شود که باید از تاریخ درس بگیریم، بیان کرد: مدل‌سازی‌‏های اقلیمی در منطقه جنوب شرق ایران، وضعیت نسبتا خشک‌تری را در آینده نشان می‌‏دهند، ولی با توجه به این که ما در این مطالعه هم مدل‌سازی آینده را انجام دادیم و هم با استفاده از داده‏‌های آزمایشگاهی وضعیت دیرینه اقلیمی منطقه را بازسازی کردیم؛ ادعا کردیم که میزان قدرت و شدت سامانه مانسون در آینده با ادامه روند گرمایش جهانی در جنوب شرق ایران تاثیرگذار خواهد بود و ما احتمالا افزایش بارندگی مانسونی در کنار کاهش بارندگی‌های مدیترانه‏‌ای را خواهیم داشت.
 
این محقق در این باره توضیح داد: بارندگی‌های شدید ""مانسونی"" به واسطه اختلاف دمای نهان بین اقیانوس هند و شبه قاره هند، سبب طوفان‌‏هایی می‌‏شوند که کشور هند و بسیاری از کشورها را تحت تاثیر قرار می‌‏دهند. ولی در سناریوی گرمایش جهانی، این اختلاف دمای نهان بیشتر خواهد شد و زمین گرم‌تری خواهیم داشت.
 
وی اضافه کرد: زمانی که این اختلاف دما بیشتر شود، خط جغرافیایی ""مرز منطقه همگرای بین حاره‏‌ای"" به سمت شمال حرکت می‏‌کند و به واسطه حرکت این خط به سمت شمال، بارندگی‌‏های مانسونی قوی‌تر می‌‏شوند و هم نفوذ بیشتری در کشور پیدا می‏‌کنند.
 
واعظی با بیان اینکه در حال حاضر رد پایی از بارندگی‌‏های ""مانسونی"" در جنوب شرق ایران مشاهده می‏‌شود، ادامه داد: زمانی که این اختلاف دما بیشتر شود؛ مرز منطقه همگرایی حاره‌ای جلوتر خواهد آمد و سبب می‏‌شود که مانسون تاثیر بیشتری در کشور داشته باشد.
 
به گفته وی، ماهیت بارندگی مانسونی، بارندگی‌‏های سیل آسا است و از جنس بارندگی‌‏هایی است که باید نسبت به آن نگران باشیم و برنامه‌ریزی کنیم.                           ",https://www.asriran.com/003UzY
834113,۱۴۰۱/۰۱/۲۰,اجتماعی ,میزبانی قطر در جام جهانی و حسرت‌های ما,در میان زنان و دختران فوتبال‌دوست جامعۀ ایران، عده‌ای که وضع مالی خودشان یا خانواده‌شان بهتر است، احتمالا پاییز امسال به قطر می‌روند و چند مسابقۀ جام جهانی را از نزدیک تماشا می‌کنند...,"عصر ایران؛ جمشید گیل- ابراهیم رئیسی به تازگی در گفت‌وگوی تلفنی با امیر قطر آمادگی ایران را برای کمک به قطر برای برگزاری هر چه بهتر جام جهانی 2022 اعلام کرده است. این موضع اگرچه نیکوست، ولی به دلایلی هم غم‌انگیز است.
  وسعت قطر حتی یک‌صدم وسعت ایران نیست. جمعیتش هم کمتر از 3 میلیون نفر است. این کشور مغزهای متفکر چندانی هم در ریاضیات و علوم ندارد. نه ابن سینا داشته، نه مریم میرزاخانی. یعنی در تاریخ کوتاه‌مدتش نه گذشتۀ علمی درخشانی داشته نه اکنون چهره‌های علمی برجستۀ پرشماری دارد.
  البته دانشمندان غالبا مخفی‌اند. یعنی برای رسانه‌ها چندان شناخته‌شده نیستند. گاهی به مناسبتی چند دانشمند از پستوهای شریف علم بیرون می‌آیند و جایزۀ نوبل یا چیزی شبیه این نصیبشان می‌شود و مردم دنیا با آن‌ها آشنا می‌شوند. بنابراین بعید نیست که قطر هم دانشمندان برجسته‌ای داشته باشد، ولی بعید است که شمار این دانشمندان قابل توجه باشد.
  همچنین، روز ملی قطر 18 دسامبر 1878 است. یعنی 144 سال قبل. قطر در سپتامبر 1971 هم از بریتانیا مستقل شده است. بنابراین ما با کشوری مواجه هستیم که عمرش 144 سال است و 51 سال قبل هم مستقل شده.
  اما ظاهرا همین تاریخ مختصر، علت توفیقات اقتصادی قطر است. وقتی که بار گران تاریخ بر دوش یک ملت نباشد، آن ملت هویت صلب و ستبری هم نخواهد داشت و با اقتضائات جهان جدید راحت‌تر کنار می‌آید. ما به دلیل هویت تاریخی گرانبارمان، هزار و یک مشکل داریم برای پذیرش مدرنیزاسیون و پیشرفت.
  یعنی همین که قرار باشد واقعا پیشرفت کنیم، عده‌ای در گوشه‌ای از این مملکت نسبت به هویت‌شان احساس خطر می‌کنند و فریادشان بلند می‌شود که پیمودن چنین مسیری به از دست رفتن هویت ملت ایران منتهی خواهد شد. گویا هم از این روست که اسب پیشرفت در ایران چنانکه باید به‌تاخت پیش نمی‌رود.
  میزبانی قطر در جام جهانی 2022، از این حیث هم برای ما ایرانی‌ها غم‌انگیز است که در کشور ما هنوز زنان حق ورود به ورزشگاه‌های فوتبال را ندارند. ما به دلیل قرائت خاصی که از اسلام داریم، ناچاریم قید میزبانی رویدادهای ورزشی مهمی مثل المپیک یا جام جهانی فوتبال را بزنیم؛ حتی اگر از حیث پیشرفت اقتصادی به چین برسیم و قطر را هم در جیبمان بگذاریم.
  اگرچه مطابق فقه سنتی، لازم نیست که زنان غیرمسلمان در جامعۀ اسلامی حجاب داشته باشند (و این نکته را شهید مطهری با ذکر حدیثی از حضرت علی در کتاب ""مسئلۀ حجاب"" آورده است)، ولی در جامعۀ ما سنت تبدیل به ایدئولوژی شده است. یعنی لزوما فقه سنتی مبنای وضع مقررات نیست؛ بلکه فقه سنتی در امتزاجی ایدئولوژیک با انقلابی‌گری غرب‌ستیزانه درآمیخته است و قانونگذاری و وضع مقررات، باید هر دو مبنای مذکور را پاس بدارد.
   مراد از غرب‌ستیزی هم البته ستیزه با لیبرالیسم و آزادی‌های اجتماعی و فرهنگی لیبرالی است. وقتی دکتر شریعتی در آغاز کتاب ""حسن و محبوبه"" نسبت به ""آزادی‌های لیبرالی"" اظهار نفرت می‌کند، از جناب علم‌الهدی چه انتظاری می‌توان داشت؟ شریعتی از پاریس به ایران برگشته بود و از چنان آزادی‌هایی بیزار بود. آقای علم‌الهدی که احتمالا هیچ وقت در هیچ یک از کشورهای لیبرال دنیا زندگی نکرده است.
  غرض اینکه، لیبرالیسم‌ستیزی ما ریشه‌های روشنفکرانه هم دارد. اکبر رادی روشنفکری سکولار بود ولی در نوشته‌هایش، مثلا در کتاب ""مکالمات""، نفرت عمیق خودش را نسبت به آزادی‌های لیبرالیستی بروز داده است.
  مرحوم آل‌احمد هم در بسیاری از آثار خود، بویژه در کتاب ""غربزدگی""، مخالفتش را با ترویج آزادی‌های اجتماعی و فرهنگی غربی در جامعۀ ایران بروز داده است. وقتی که شریعتی و آل احمد و رادی و کثیری از روشنفکران سکولار به دلیل امپریالیسم‌ستیزی، تیشه به ریشۀ نازک لیبرالیسم در این دیار می‌زدند، چه جای عجب که روحانیون انقلابی برای آزادی‌های لیبرالیستی مجلس ختم هم برگزار کنند؟
  وقتی هم که چنین آزادی‌هایی بدتر از کفر ابلیس قلمداد شوند، معلوم است که ایران نمی‌تواند میزبان جام جهانی یا مسابقات المپیک باشد. در چنین شرایطی، ایران بزرگ باید به قطر کوچک کمک کند برای برگزاری هرچه باشکوه‌تر جام جهانی در قطر. قطر هم احتمالا نیازی به کمک ما نخواهد داشت. کشوری که میزبانی جام جهانی را از فیفا گرفته، از پس برگزاری‌اش هم برمی‌آید.
  اصلا لیبرالیسم به جهنم. امکانات بعضا لیبرالیستی فقه سنتی را هم نادیده می‌گیریم. ولی این واقعیت تلخ را چطور باید نادیده بگیریم که امسال جام جهانی در قطر برگزار می‌شود و دهها هزار زن و مرد اروپایی و آمریکایی و آسیایی و آفریقایی تماشاگر مسابقات فوتبال در ورزشگاه‌های قطر خواهند بود، ولی در ایران هنوز عده‌ای مخالف حضور زنان در ورزشگاه‌ها هستند؟
  در دهۀ 1360، کشورهای عربی منطقه در اخبار صداوسیما و ادبیات مقامات سیاسی کشور ما، ""کشورهای مرتجع منطقه"" قلمداد می‌شدند. تا همین چند سال قبل که زنان در عربستان حق رانندگی نداشتند، رسانه‌های اصولگرا این فقدان حق را به درستی نشانۀ ارتجاع حکومت عربستان می‌دانستند.
  اما ""ارتجاع"" بالاخره واژه‌ای است که مدلولاتی دارد. سیاسیون و انقلابیون محترم ما باید به این سوال جواب دهند که وقتی از ""کشورهای مرتجع منطقه"" حرف می‌زدند، دقیقا چه چیزهایی را نشانۀ ارتجاع این کشورها می‌دانستند؟
  احتمالا محرومیت زنان از پاره‌ای از حقوق بدیهی زنان در همه جای دنیا، یکی از نشانه‌های این ارتجاع محسوب می‌شد. همین الان حکومت طالبان دقیقا به همین دلیل مرتجع محسوب می‌شود. چه فرقی دارد که حکومت طالبان جلوی درس‌خواندن زنان را بگیرد یا فلان حکومت عربی مانع رانندگی زنان شود؟
  از طالبان که بگذریم، به نظر می‌رسد ""کشورهای مرتجع منطقه"" در بعضی زمینه‌ها از شر ارتجاع خلاص شده‌اند و از برخی جهات از ما پیشی گرفته‌اند. نمونه‌اش همین حضور زنان در ورزشگاه‌ها است.
  این چه فخری برای ایران اسلامی است که چهار تا کشور نوظهور خاورمیانه به ما بخندند که زنان جامعۀ ایران حق ندارند به ورزشگاه‌ فوتبال بروند؟ مگر این جامعه اسلامی نیست؟ قبل از انقلاب این جامعه اسلامی بود و بعد از انقلاب هم که ظاهرا اسلامی‌تر شده. پس چرا برخی از روحانیان نسبت به مردم مسلمان ایران اسلامی این قدر بدبین‌اند؟

  مگر کسانی که به ورزشگاه می‌روند، مسلمان نیستند؟ مگر پلیس حکومت اسلامی در ورزشگاه آزادی مستقر نیست؟ اکثر تماشاگران ورزشگاه آزادی پس از انقلاب به دنیا آمده‌اند و هر روز بینندۀ برنامه‌های صداوسیمای جمهوری اسلامی بوده‌اند. پس چرا آقایان این قدر به این جوانان بدبین هستند و احساس می‌کنند که رفتار این جوانان فاصله‌ای نوری با ""رفتار اسلامی"" دارد؟
  اگر بین ایران اسلامی و ""کشورهای مرتجع منطقه"" تفاوتی هست، این تفاوت در دنیای ورزش هم باید به چشم آید. ارتجاع برچسبی نیست که فقط بر پیشانی دیگران بچسبد. مدلولات و مصادیقی دارد که می‌تواند در کار و بار هر حکومتی دیده شود و به مشروعیت آن حکومت لطمه بزند.
  اینکه یک حق بدیهی زنان را به رسمیت بشناسیم و به ریش ""مرتجعین منطقه"" بخندیم که چرا چنین حقی را به رسمیت نشناخته‌اند، به کار جدل می‌آید اما دردی را دوا نمی‌کند؛ چراکه مرتجعین منطقه هم می‌توانند به ریش ما بخندند که حق ورود زنان به ورزشگاه‌ها را به رسمیت شناخته‌اند و ما چنین حقی را برای زنان قائل نیستیم. ریشخند آنان نیز رافع ارتجاعشان در سایر حوزه‌ها نیست.
  باری، ما فی‌الحال باید از خیر میزبانی جام جهانی و مسابقات المپیک و ... بگذریم. امکانات اقتصادی‌اش را هم نداریم. ولی الان که قطر میزبان جام جهانی است، شایسته است که ""حکومت اسلامی ایران"" هم میزبان ""زنان مسلمان"" در ورزشگاه‌های ""جامعۀ اسلامی ایران"" باشد.
عده‌ای از زنان و دختران مسلمان در جامعه‌ای اسلامی که تحت حاکمیت یک حکومت اسلامی است، می‌خواهند تماشاگر مسابقات فوتبال باشند. تماشاگر و فوتبالیست و جامعه و حکومت، همگی مسلمان و اسلامی‌اند.
  باور کنید که حادثۀ فجیعی رخ نخواهد داد. بعد از 90 دقیقه سوت پایان بازی به صدا درمی‌آید و همگی در کمال امنیت به خانه‌هایشان برمی‌گردند. رأفت اسلامی در چنین جاهایی نیز باید به کار آید.
  در میان زنان و دختران فوتبال‌دوست جامعۀ ایران، عده‌ای که وضع مالی خودشان یا خانواده‌شان بهتر است، احتمالا پاییز امسال به قطر می‌روند و چند مسابقۀ جام جهانی را از نزدیک تماشا می‌کنند. راه ندادن زنان و دختران ایرانی به ورزشگاه‌های داخل کشور، عملا یعنی سخت‌گیری با زنان و دخترانی که زندگی مرفهی ندارند. و این خلاف رأفت و زایندۀ نفرت است.
  این دخترانی که می‌خواهند برای اولین بار در عمرشان تماشاگر یک مسابقۀ فوتبال باشند، تقریبا همگی مسلمان و شیعه‌اند و با اخلاق ایرانی-اسلامی به هیچ وجه بیگانه نیستند. از آن‌ها نترسیم. آن‌ها قابل اعتماد و شایستۀ احترام‌اند. سخت‌گیری با آن‌ها نه نشانۀ رأفت با آن‌هاست نه نشانۀ حرمت نهادن به آن‌ها.
یک محتوا بخوانید، یک میلیون تومان جایزه ببرید                           ",https://www.asriran.com/003UzR
834116,۱۴۰۱/۰۱/۲۰,ورزشی,عکسی که محمد بنا با آن به فرنگی کاران انگیزه می‌دهد (فیلم),اقدام جالب محمد بنا، سرمربی تیم ملی کشتی فرنگی، در چاپ عکس محمدرضا گرایی روی پیراهنش برای انگیزه دادن به فرنگی کاران کشورمان در اردوی تیم ملی را ببینید.,کد ویدیو  دانلود    فیلم اصلی                                     ,https://www.asriran.com/003UzU
834119,۱۴۰۱/۰۱/۲۰,اجتماعی ,هشدار جدی به تهرانی‌ها؛ امروز در فضای باز ورزش نکنید,از تبعات تنفس ذرات معلق کمتر از ۱۰ میکرون به بیماری‌های قلبی و ریوی، کاهش سیستم ایمنی بدن در مقابل بیماری‌ها، از بین رفتن بافت‌های ریه، آسم کودکان، مرگ و میر زود رس و سرطان می‌توان اشاره کرد.,"با توجه به شرایط نامناسب هوای تهران و کاهش چشمگیر کیفیت آن، توصیه می‌شود که امروز (۲۰ فروردین) در تهران مسابقات ورزشی برگزار نشود و افراد از انجام ورزش در فضای باز پرهیز کنند.

به گزارش ایسنا، در پی اعلام اداره کل هواشناسی تهران مبنی بر وزش باد شدید، گاهی خیلی شدید همراه با خیزش موقت گرد و خاک در بعضی ساعات به‌ویژه در نیمه جنوبی استان، کیفیت هوای تهران افت چشمگیری پیدا کرد، به‌گونه‌ای که بر اساس اطلاعات شرکت کنترل کیفیت هوای تهران، کیفیت هوای پایتخت در شرایط «خطرناک» قرار گرفت و آلاینده شاخص نیز ذرات معلق کمتر از ۱۰ میکرون گزارش شد.
از تبعات تنفس ذرات معلق کمتر از ۱۰ میکرون به بیماری‌های قلبی و ریوی، کاهش سیستم ایمنی بدن در مقابل بیماری‌ها، از بین رفتن بافت‌های ریه، آسم کودکان، مرگ و میر زود رس و سرطان می‌توان اشاره کرد.
با این وجود شب گذشته، در کمیته اضطرار آلودگی هوای تهران که با حضور استاندار تهران در استانداری تهران برگزار شد بر عدم برگزاری مسابقات ورزشی و ورزش در فضاهای باز تاکید شد.
بر این اساس به افراد توصیه می‌شود که در فضای باز از انجام ورزش پرهیز کنند و اگر قصد انجام تمرین ورزش و فعالیت بدنی دارند در منزل این مساله را مدنظر قرار دهند. همچنین در صورتی که قرار است امروز مسابقه ورزشی برگزار شود بهتر است در راستای لغو آن و برگزاری آن در موعد زمانی دیگری اقدام کرد تا سلامت ورزشکاران با خطر مواجه نشود.
                           ",https://www.asriran.com/003UzX
834115,۱۴۰۱/۰۱/۲۰,اجتماعی ,وداع با سربازان جنگ در اوکراین (فیلم),,"کد ویدیو  دانلود    فیلم اصلی          
 
عصر ایران؛ ""واسیل واشِوانی"" ستوان برجسته اوکراین در هشتمین روز جنگ با روسیه کشته شد. او یک سرباز و چترباز 28 ساله ارتش اوکراین بود. به خاطر نبرد سنگین منطقه ""میکولایِو"" پیدا کردن و فرستادن جسد او برای خانواده اش 5 روز طول کشید. خانواده خواستار دفن ""واسیل"" در روستایشان در غرب اوکراین شده اند. در حالیکه کاروان تشیع جنازه مایل‌ها پیش می‌رود، روستائیان در دو سمت جاده جمع شده و ادای احترام می‌کنند.
                            ",https://www.asriran.com/003UzT
834114,۱۴۰۱/۰۱/۲۰,اجتماعی ,تصاویری از دستگیری هندوانه‌دزد‌های مرز شلمچه (فیلم),سارقینی که با زورگیری و سرقت از کامیون‌های حاملِ بار در مرز شلمچه موجب ایجاد ناامنی در منطقه شده بودند با سرعتِ عمل نیروی انتظامی دستگیر شدند.,کد ویدیو  دانلود    فیلم اصلی                                     ,https://www.asriran.com/003UzS
834117,۱۴۰۱/۰۱/۲۰,سیاست خارجی,اعتماد: رئیسی با برجام و روسیه چه خواهد کرد؛ با وزرای خیال پرداز خود چطور؟,این تصور که امریکا به توافق با ایران نیازمند است، هم درست است و هم غلط. مهم‌ترین خطای استراتژیک ارزیابی ناموزون از قدرت خود و دشمن است. نه باید خود را خیلی دست بالا گرفت و نه حق داریم دشمن خود را تحقیر کرده و دست‌کم بگیریم.,"اعتماد نوشت: ایران درگیر دو بن‌بست اساسی در مناسبات خارجی خود شده است. مذاکرات برجام و نحوه تداوم مناسبات خود با روسیه پس از جنگ اوکراین.
 
اگر همه مستنداتی که سراغ داریم، گویای آن باشد که موضوع خروج سپاه از لیست تروریسم تنها عامل عدم احیای برجام است و روسیه در این رابطه مدخلیتی ندارد، شاید سخن مستدلی باشد، اما با واقعیت‌های میدانی ناسازگار است. بدیهی است ایران نباید و نمی‌تواند بدون رفع تحریم‌هایی علیه بیت رهبری و سپاه پاسداران به عنوان یک ارتش رسمی و حقوقی کشور، به توافق بازگردد اما نباید فراموش کرد که سپاه درگیر تحریم‌های چندلایه و چندوجهی است. 
 
آنچه در مذاکرات مطرح است، تحریم‌های مربوط به حوزه برجام است. از منظر پرستیژ برای ایران اهمیت دارد که سپاه از لیست تروریسم خارج شود اما همه می‌دانیم دیگر تحریم‌ها بر جای خود باقی خواهند ماند. مقامات ایران با آگاهی از این امر به دنبال حفظ پرستیژ ملی خود هستند. دولت امریکا اگر صادق باشد، باید به این دغدغه احترام بگذارد.
 
اما روسیه مشکل بزرگ‌تری است. اگر سفر جناب عبداللهیان به مسکو موفق بوده باشد، معنایش آن خواهد بود که روسیه نمی‌تواند چیزی فراتر از برجام طلب کند. بر این باورم که ایران هیچگاه از سیاست نه شرقی و نه غربی به‌طور کامل عدول نکرده- هرچند خطاهای استراتژیک بسیاری مرتکب شده-آنچه تصویر ناروشن از مناسبات برخورنده ایران و روسیه را به تصویر می‌کشد، توازن ناموزون در دشمنی با غرب و ایالات متحده است. ذات حکومت ایران به روسیه اعتماد مطلق ندارد. 
 
این تصور که امریکا به توافق با ایران نیازمند است، هم درست است و هم غلط. مهم‌ترین خطای استراتژیک ارزیابی ناموزون از قدرت خود و دشمن است. نه باید خود را خیلی دست بالا گرفت و نه حق داریم دشمن خود را تحقیر کرده و دست‌کم بگیریم. 
 
داستان روسیه و خطای راهبردی‌اش نشان داد که چگونه ارزیابی‌های فریبنده تلاش 30 ساله یک حکومت را بر باد می‌دهد. امریکا همان‌قدر به برجام نیازمند است که ایران. اما هرچه به جلوتر می‌رویم، هزینه توافق امریکا با ایران بالاتر می‌رود. گذشت زمان به ضرر ماست. انتخابات کنگره و اعطای امتیازات سیاسی از سوی کاخ سفید هر روز با محدودیت‌های بیشتری روبرو می‌شود. 
 
نامه 17 نماینده دموکرات کنگره نشان می‌دهد که برجام به‌تدریج اهمیت راهبردی خود را از دست می‌دهد. برای ایران هم در شرایطی که روسیه قرار دارد، بازگشت به برجام هم به تثبیت برتری ما در منطقه کمک می‌کند و هم می‌تواند برای روسیه فضای تنفس ایجاد کند؛ لذا توافق برای طرفداران سیاست روسیه در ایران هم می‌تواند مفید باشد!
 
دولت رییسی بر انبانی از وعده‌های متزاید نشسته است. بدون توافق به نظر نمی‌رسد بتوان چندان به توفیق این دولت امید بست. این نگرانی وقتی بیشتر می‌شود که به کابینه که با طیفی از وزرای با طبع خیالپردازی! شکل یافته، نظر افکنیم.                           ",https://www.asriran.com/003UzV
834103,۱۴۰۱/۰۱/۲۰,فرهنگی/هنری,موقعیت مهدی: هالیوودیسم اسلامی,"آدمیزاد ضعف و قوت دارد. یکسره قوت نیست. اما مهدی باکری در ""موقعیت مهدی""، عاری از ضعف و خطاست. موجودات فاقد ضعف و خطا، آدمیزاد نیستند؛ فرشته‌اند.","عصر ایران؛ هومان دوراندیش-  فیلم ""موقعیت مهدی"" قطعا فیلمی خوش‌ساخت و دیدنی است و به این معنا فیلم خوبی است اما این فیلم از ""کلیشه‌های جنگ"" فراتر نمی‌رود و در واقع حرف تازه‌ای برای گفتن ندارد.
  اگر از تحسین‌های اغراق‌آمیزی که نصیب ""موقعیت مهدی"" شد بگذریم، باید گفت که این فیلم مبتنی است بر همان انگاره‌های کلیشه‌ای دوران جنگ؛ با این تفاوت که آن محتوای رسمی و تکراریِ ملال‌آور را در فرم و قالبی قابل قبول (و البته نه بسیار جذاب) تحویل تماشاگر می‌دهد که ملال‌آور نیست.
  ""فیلم خوب""، اگر به حداقل‌ها قانع باشیم، باید فرم و ساختار قابل دفاعی داشته باشد. مرحوم آوینی فیلم ""مسافران"" بیضایی را از حیث فرم ضعیف نمی‌دانست، ولی با نظر به محتوا، آن فیلم را ضعیف و مصداق یک ""فیلم بد"" می‌دانست.
  اما اگر به محتوا کاری نداشته باشیم، یعنی رای خودمان دربارۀ نیک و بد امور عالم را کنار بگذاریم، می‌توانیم بسیاری از ""فیلم‌های بد"" را مصداق فیلم خوب بدانیم. عین شعری که برای فلان دیکتاتور سروده شده و ما محتوای آن را مزخرف و نامربوط می‌دانیم، ولی قبول داریم که ساختارش محکم و هنرمندانه است.
  از حیث محتوا، فیلم ""موقعیت مهدی"" همان تصویر کلیشه‌ای از ""رزمندگان اسلام"" را بازتولید می‌کند. مردی نجیب، سربه‌زیر، دخترندیده، که در اولین نگاه عاشق می‌شود، ایثارگر و جان‌برکف، فارغ از هرگونه منیّت و نفسانیت، فانی در هدف یا فانی فی الله، کسی که مصالح نظام و انقلاب را به هرگونه مصلحت شخصی ترجیح می‌دهد و ...
  تصویری که از مهدی باکری در فیلم ""موقعیت مهدی"" ترسیم می‌شود، مبتنی بر این ویژگی‌های شخصیتی است. این تصویر از ""رزمندگان اسلام"" را فرج‌الله سلحشور و سایر فیلمسازان ""دفاع مقدس"" نیز در دهه‌های 60 و 70 هم ترسیم می‌کردند، ولی چون اکثر آن فیلم‌ها از حیث فرم و ساختار ضعیف بودند، چنگی به دل نمی‌زدند.
  شخصیت‌پردازی جذاب‌تر، قطعا نقطۀ قوت ""موقعیت مهدی"" نسبت به فیلم ""پرواز در شب"" فرج‌الله سلحشور است. اما این حسن و امتیاز، نافی این نقد اساسی نیست که ""موقعیت مهدی"" حرف تازه‌ای برای گفتن ندارد و همان کلیشه‌های ""دوران دفاع مقدس"" را بازتولید می‌کند.
  مثلا در سریال ""مختارنامه""، کیان ایرانی که از سرداران مختار بود، پس از کشتن شمر، گرفتار غرور شد و از سر غروری که دامنگیرش بود، در پی کشتن حرمله هم بود ولی حرمله زودتر از راه رسید و زن و بچۀ کیان را کشت و مختار این فاجعه را تاوان غروری دانست که کیان دچار آن شده بود.
  فارغ از صحت و سقم و چند و چون این ماجرا، میرباقری در سریال ""مختارنامه"" می‌کوشد تصویری انسانی و زمینی از شیعیان به دست دهد. یعنی از آن‌‌ها تصویر انسان‌هایی را ترسیم می‌کند که در کنار نقاط قوت، نقاط ضعف هم داشتند و یکسره شایان ستایش نبودند بلکه نقدهایی اساسی هم به شخصیت و سلوکشان وارد بوده است.
  اما در ""موقعیت مهدی""، ما با قهرمانی مواجهیم که گویی از آسمان به زمین آمده و هیچ خبط و خطا و ضعف و لغزشی در کار او نیست. به عبارت دیگر ""موقعیت مهدی""، مهدی باکری را انسانی نشان می‌دهد که یکسره شایستۀ ستایش و تحسین است. گویی که اساسا هیچ نقدی به او وارد نیست.
  این نوع شخصیت‌پردازی از رزمندگان جنگ ایران و عراق، اگر در دورانی صورت می‌گرفت که جنگ در جریان بود، می‌توانستیم بگوییم که کارکرد تبلیغاتی یا حتی ملی دارد. یعنی قرار است مردان عمدتا جوانی که فیلم را تماشا می‌کنند، قهرمانانی بی عیب و نقص را ببینند که فقط شایستۀ تجلیل‌اند و میل به تکریم از سوی دیگران، که جزو امیال اساسی آدمی است، موجب شود که تماشاگران فیلم، این رزمندگان را الگو قرار دهند و همانند آنان راهی جبهه‌های جنگ شوند.
  اما الان 34 سال است که جنگ ایران و عراق تمام شده است. اگر قرار باشد الان نیز مثل آن دوران با فیلم‌های جنگی‌ای روبرو باشیم که قهرمانانی یکسره قابل تحسین دارند، نهایتا با نوعی ""هالیوودیسم اسلامی"" سر و کار خواهیم داشت.
  در چند دهۀ اخیر طبیعتا کیفیت فیلسمازی در ایران ارتقا پیدا کرده. یعنی شاهد تکنیک در سینمای ایران بوده‌ایم. هالیوودیسم اسلامی فیلم‌هایی خوش‌ساخت و خوش‌تکنیک تحویل تماشاگر می‌دهد که قهرمان‌پروری رکن رکین آن‌هاست.
  البته در هالیوود، گاهی نیمچه نقد و مختصر نقطه‌ضعفی در قهرمان فیلم می‌بینیم برای اینکه جذابیتش بیشتر شود؛ ولی در ""موقعیت مهدی"" هیچ نقطه‌ضعفی در شخصیت و سلوک مهدی باکری نیست.

  کاملا پیداست که هادی حجازی‌فر شیفته و مجذوب رزمندگان آن دوران است و آن‌ها احتمالا قهرمانان دوران تکوین شخصیتش بوده‌اند. البته هر کسی حق دارد شیفتۀ کسانی باشد که آن‌ها را قابل ستایش یافته است؛ ولی شخصیت‌پردازی بر مبنای شیفتگی محض، معمولا عمق چندانی پیدا نمی‌کند.
  اگر کسی شیفتۀ آلبرت اینشتین باشد و دربارۀ او فیلمی بسازد که اینشتین را شخصیتی مطلقا قابل ستایش نشان دهد، آن فیلم هر چقدر هم از حیث فرم و ساختار و تکنیک قابل قبول باشد، باز چیزی اساسی کم دارد و آن ترسیم چهره‌ای ""واقعا انسانی"" از اینشتین است.
  در ""موقعیت مهدی"" نیز ما با ""چهره‌ای واقعا انسانی"" از مهدی باکری روبرو نمی‌شویم بلکه با مردی ""فرشته‌گون"" مواجهیم که فقط شایستۀ ستایش است و بس. بدیهی است که فیلمی با این درونمایه، برد و نفوذ چندانی پیدا نمی‌کند و مثل فیلم‌های ""چ"" یا ""بادیگارد"" حاتمی‌کیا، حداکثر یک ""فیلم جذاب"" قلمداد می‌شود که ارزش یک بار دیدن را دارد ولی نمی‌تواند تاثیری تکان‌دهنده و تامل‌برانگیز و ماندگار بر طیف وسیعی از تماشاگرانش بگذارد.
  آیا فیلم ""چ"" خدمت چندانی به مصطفی چمران کرد؟ ""موقعیت مهدی"" هم کار مهمی برای مهدی باکری نخواهد کرد. ""موقعیت مهدی"" فراموش خواهد شد؛ برخلاف ""گوزن‌ها""؛ چراکه ""قدرت"" در گوزن‌ها، آدمیزاد بود. آدمیزاد ضعف و قوت دارد. یکسره قوت نیست. اما مهدی باکری در ""موقعیت مهدی""، عاری از ضعف و خطاست. موجودات فاقد ضعف و خطا، آدمیزاد نیستند؛ فرشته‌اند.
  سرپیچی مهدی باکری از قبول دستور مقامات نظامی مافوقش، که به او امر کرده بودند خط مقدم را رها کند و به عقب برگردد، هم از حیث نظامی و هم از جنبۀ روانکاوانه جای نقد و واکاوی داشت؛ ولی شیفتگی حجازی‌فر نسبت به باکری، به او اجازه نداده که نگاهی نقادانه به امتناع مهدی باکری از پذیرش دستور رها کردن خط مقدم داشته باشد.
  با این حال باید انصاف داد که سکانس اعلام آمادگی حمید باکری برای نوشتن توبه‌نامه، کلیشه‌های جنگ را شکسته است و از این حیث، حجازی‌فر در فیلمش یکبار موفق شده از کلیشه‌های دوران ""دفاع مقدس"" فراتر رود.
  علی باکری، برادر بزرگتر مهدی و حمید، جزو اعضای رده‌بالای سازمان مجاهدین خلق بود که در فروردین 1351 در 29 سالگی اعدام شد. ظاهرا حمید باکری تحت تاثیر شخصیت و موقعیت علی، به سازمان مجاهدین خلق گرایش داشته یا دست کم مظنون به داشتن چنین گرایشی بوده. او به همین دلیل از فعالیت در سپاه عزل می‌شود و به جهاد سازندگی می‌رود ولی به اصرار مهدی باکری، با نوشتن یک توبه‌نامه به سپاه برمی‌گردد.
  در سکانس توبه‌نامه‌نویسی، حمید باکری اعلام می‌کند که از افکار احتمالا ناروایش در گذشته‌ توبه کرده و نیز از هر فکر ناروایی که در آینده به سراغش آید، پیاپیش توبه می‌کند! از حیث فراتر رفتن از ""تصویر قدسی و عاری از نقد"" رزمندگان جنگ، این سکانس ""موقعیت مهدی"" متفاوت‌ترین سکانس فیلم حجازی‌فر است. ولی بعد از این سکانس، دیگر همه چیز کلیشه‌ای است اگرچه خوش‌ساخت و دیدنی.
  در سکانس منتهی به شهادت مهدی باکری نیز، فیلمساز تاکید پررنگی دارد بر اینکه همه به مهدی باکری گفتند برگرد عقب، ولی او برنگشت. از بالا دستور می‌رسد که برگرد، معاونان و حتی سربازان رده‌پایینش از او می‌خواهند که برگردد عقب، ولی او حاضر به این کار نمی‌شود؛ می‌ماند و شهید می‌شود. خلاصه حجازی‌فر به نحو گل‌درشتی تاکید می‌کند که مهدی باکری حاضر به ترک صحنۀ درگیری نشد و سربازانش را تنها نگذاشت. گویی که تماشاگر فاقد هوش کافی است و اگر یکی دو بار به مهدی باکری گفته شود از بالا دستور داده‌اند که برگردی عقب، تماشاگر ملتفت و شیرفهم نمی‌شود که مهدی باکری ازخودگذشتگی کرده و قید جانش را زده است. چنین تاکید غلیظی، قطعا جزو نقاط ضعف فیلم است.
  در فیلم‌های جنگی دهۀ 60، زن و فرزند رزمندگان نقش مهمی نداشتند ولی در ""موقعیت مهدی""، همسر او و همسر برادرش نقش قابل توجهی در فیلم دارند. این تاکید بر خانواده هم احتمالا از سینمای آمریکا به ""موقعیت مهدی"" راه یافته است. و البته از نقاط قوت فیلم است اما به هر حال عنصری آمریکایی است.
  در بسیاری از فیلم‌های آمریکایی مرتبط با جنگ، خانواده نقش مهمی دارد. نمایش زن و فرزند سرباز آمریکایی، تاثیر بسزایی در همدلی تماشاگر با او و با ارزش قلمداد شدن هدفی که او برایش می‌جنگد، دارد. این عنصر هالیوودی مثلا در فیلم‌های ""عقاب‌ها"" و ""کانی‌مانگا"" و ""آخرین شناسایی"" وجود نداشت و در فیلم ""آژانس شیشه‌ای"" هم به نحوی زیرپوستی وجود داشت ولی در موقعیت مهدی به شکل پررنگ و موثری وجود دارد و فیلم را به سهم خودش دلنشین کرده است.
  فرم و تکنیک قابل قبول تا حد زیادی محصول ورق خوردن دفتر روزگار و پیشرفت کلی سینمای ایران است. این ویژگی وقتی توام می‌شود با قهرمان‌پروری و خانواده‌گرایی و قدیس‌سازی، در مجموع شاهد فیلمی هالیوودی هستیم که درونمایه‌ای اسلامی دارد.
  چنین فیلمی، قطعا به تنهایی نمی‌تواند تاثیر فرهنگی دلخواه حامیان ایدئولوژیکش را داشته باشد ولی اگر نوعی هالیوودیسم اسلامی در ""سینمای دفاع مقدس"" شکل بگیرد و سلسله‌ای از فیلم‌های شبه‌هالیوودی مبتنی بر عناصر اسلامی-شیعی در سینمای ایران تولید شوند، تاثیر مذکور ممکن است تدریجا حاصل شود                           ",https://www.asriran.com/003UzH
834111,۱۴۰۱/۰۱/۲۰,اجتماعی ,آموزش باکیفیت برای ۱۵ میلیون یا مدال المپیاد برای ۱۰ نفر؟ + فیلم,ایران از ۱۹۸۵ در المپیادهای جهانی شرکت داشته و در مجموع ۵۰ مدال طلا کسب کرده؛ در حالی‌ که فنلاند از ۱۹۶۵ تاکنون تنها ۱ مدال طلا کسب کرده اما رتبه کیفیت آموزشی این کشور در ده سال گذشته تک رقمی بوده.,"کد ویدیو  دانلود    فیلم اصلی          
دکتر مرتضی نظری،تحلیل‌گر مسائل نظام آموزشی می گوید: نظام‌های آموزشی موفق مانند فنلاند، سنگاپور و کره جنوبی همه اعصاب و روان جامعه را صرفِ ماراتن نفس‌گیر المپیادها ننموده و اصول و اولویت‌های آموزش را به پای مدال‌آوری فدا نکردند. بماند که حدود ۷۵ درصد دانش‌آموزان دارای مدال طلای المپیاد ایران را ترک کرده‌اند.
مدال‌آوری در جای خود ارزشمند است اما آیا ما در دسترسیِ برابر «همه دانش‌آموزان ایران» از جمله دانش‌آموزان عشایری، روستایی و مناطق کم برخوردار به فرصت‌ها و امکانات آموزشی موفق عمل کردیم؟
آیا رتبه ضعیف ایران در آزمون‌های بین المللی خواندن، نوشتن و سواد علوم و ریاضی جای تأمل ندارد؟ آیا افزایش بیسوادی سفید و فقر مهارتی در جوانان نگران کننده نیست؟اولویت کجاست؟                           ",https://www.asriran.com/003UzP
834112,۱۴۰۱/۰۱/۲۰,اقتصادی,طراحی یک ساختمان به شکل تپه شنی و با امکان نیرو گرفتن از انرژی خورشید (+عکس),ZHA از این ساختمان به عنوان “دفتر آینده” یاد می‌کند و می‌گوید که ساختمان دارای یک سیستم مدیریت هوشمند است که نور و دما را بسته به زمان روز تنظیم می‌کند.,"سایت پزشک نوشت: طراحی زاها حدید از دل صحرا سر برخواهد آورد.
 
دفتر مرکزی Beeah که توسط خود زاها حدید طراحی شده بود، در چشم انداز صحرا، به خوبی خودنمایی می‌کند. این ساختمان با ظاهر چشم نواز خود با ویژگی‌های طراحی پایدار و مصرف پایین انرژی به زودی به بهره برداری می‌رسد.
 
ساختمان در در صحرای الساجا، در شارجه امارات متحده عربی، ساخته شده و دفتر مرکزی Beeah است و توسط خود معمار فقید -زاها حدید- طراحی شده بود، اما اجرای پروژه توسط شریک و رئیس فعلی گروه معماران‌ زا‌ها حدید، پاتریک شوماخر محقق شده.
 
شکل آینده‌نگر و منحنی‌های بتنی مطمئن آن به شکل تپه‌های شنی روان پیرامونش، ترکیب خوبی ایجاد کرده و با مناظر اطراف هماهنگ است.
 
در طراحی ترتیبی داده شده تا همه فضا‌های داخلی با نور روز  روشن شود و چشم انداز‌ کافی داشته باشد و در عین حال نور شدید باعث آزار کارکنان . ساختمان دو قسمت با شکل ظاهری دو تپه شنی دارد. جایگاه اصلی مدیریتی شرکت، بخش‌های عمومی و اداری با حیاط مرکزی به هم متصل می‌شوند. نوعی ” تعریف یک واحه در داخل ساختمان که جزء لاینفک استراتژی تهویه طبیعی آن است. ”
 
بازدیدکنندگان با عبور از یک گنبد بزرگ وارد ساختمان ۹۰۰۰ متر مربعی می‌شوند. قسمت اعظم فضای داخلی را فضای اداری با پلان باز اشغال کرده است، به علاوه حیاط مرکزی، اتاق‌های جلسه، مرکز بازدیدکنندگان با کاربری متعدد، و سالن نمایش وجود دارد.
 
ZHA از این ساختمان به عنوان “دفتر آینده” یاد می‌کند و می‌گوید که ساختمان دارای یک سیستم مدیریت هوشمند است که نور و دما را بسته به زمان روز تنظیم می‌کند. ساختمان، ابزار‌های همکاری از راه دور و ترکیبی و یک دربان مجازی هم دارد.
 
این پروژه دارای کارآمدی انرژی قابل توجهی  دارد و قرار است استاندارد ساختمان سبز LEED را دریافت کند.
 
علاوه بر تمرکز بر تهویه طبیعی و نور، ساختمان تا حدی با استفاده از مواد بازیافتی ساخته شده و نمای بیرونی فیبر تقویت شده شیشه‌ای آن برای کاهش ورود گرمای خورشید طراحی شده. خنک‌کننده کارآمد انرژی به تنظیم دمای داخلی کمک می‌کند و یک سیستم تصفیه آب در محل، فاضلاب را فیلتر می‌کند. تمام انرژی مورد نیاز از یک نیروگاه خورشیدی بزرگ در نزدیکی آن تامین می‌شود که انرژی را در باتری‌های تسلا ذخیره می‌کند.
 

                                                    
                           ",https://www.asriran.com/003UzQ
834110,۱۴۰۱/۰۱/۲۰,اجتماعی ,ستاد کرونا: احتمال شکل‌گیری موج هفتم کرونا در اواخر فروردین,علی‌رغم توصیه‌هایی که انجمن‌های علمی مختلف برای این موضوع داشتند اما تصمیم بر بازگشایی مدارس گرفته شد. امیدواریم گرم شدن هوا کمک کند که تهویه مدارس بهتر شود و این سبب شود که میزان انتشار ویروس کاهش یابد.,"عضو کمیته علمی ستاد ملی مقابله با کرونا با ابراز نارضایتی از آنچه که کاهش درصد رعایت پروتکل‌های بهداشتی در کشور خواند، گفت: احتمالا از اواخر فروردین ماه موج هفتم آغاز شده و پیک آن به اواخر اردیبهشت برسد؛ البته امیدوارم پیش‌بینی ما اشتباه باشد و ابتلاهای رخ داده و واکسیناسیون کمک کند و مردم ایمن باشند.
 
دکتر سید احمد طباطبایی در گفت‌وگو با ایسنا،‌ با بیان اینکه شرایط کرونا را در کشور مناسب نمی‌بینم، گفت: در بازدیدهایی که در تعطیلات نوروز از برخی نقاط داشتم شاهد بودم که درصد رعایت پروتکل‌های بهداشتی بسیار کاهش یافته است و گرچه ادعا شده بود که در طول نوروز حفظ فاصله فیزیکی و استفاده از ماسک و... بررسی می‌شود اما این موضوع در مجامع عمومی همچنان بدون نظارت ادامه داشت و مهمانی‌ها و دورهمی‌ها هم برقرار بودند.
 
وی افزود: افراد جدیدی ظرف چند روز گذشته علامت‌دار شدند که مجبور شدیم دستور ایزولیشن و یا سایر درمان‌ها را به آنها بدهیم. وقتی تعداد بیماران افزایش یابد طبیعی است که در میان آنها بیماران مشکل‌دار هم پیدا خواهد شد؛ بنابراین پیش‌بینی خوبی از روزهای پیش‌رو نداریم هرچند که هنوز امیدوارم این پیش‌بینی اشتباه باشد و دچار شرایط سخت نشویم. در حال حاضر نقاطی از دنیا با پیک‌های جدیدی از سویه‌ جدید کرونا روبرو هستند و ما هم از دنیا پیروی کردیم. هر اتفاقی که در هر نقطه دیگر دنیا رخ داد، پس از مدتی در کشور ما هم بروز پیدا کرد و این موضوع را در گسترش شیوع سویه دلتا و امیکرون هم شاهد بودیم.
 
او درباره احتمال وقوع موج هفتم کرونا،‌ بیان کرد: به طور معمول حدود یک تا یک ماه‌ونیم بعد از عدم رعایت‌ها و آزادسازی‌ها، موج‌ها شکل می‌گرفتند و احتمالا از اواخر فروردین ماه موج هفتم آغاز شده و پیک آن به اواخر اردیبهشت برسد. البته امیدوارم پیش‌بینی ما اشتباه باشد و این حد از ابتلاهای رخ داده و واکسیناسیون به ما کمک کند و مردم ایمن باشند.
 
دبیر بورد ریه اطفال کمیته علمی ستاد ملی مقابله با کرونا درباره بازگشایی حضوری مدارس بدون دو پیش‌شرط تزریق واکسن و حفظ فاصله فیزیکی‌، اظهار کرد: علی‌رغم توصیه‌هایی که انجمن‌های علمی مختلف برای این موضوع داشتند اما تصمیم بر بازگشایی مدارس گرفته شد. امیدواریم گرم شدن هوا کمک کند که تهویه مدارس بهتر شود و این سبب شود که میزان انتشار ویروس کاهش یابد.
 
وی با اشاره به اینکه درحال حاضر میزان بستری کودکان مبتلا به کرونا در بیمارستان اطفال بسیار کمتر از ماه‌های قبل شده است،‌ تاکید کرد: پیشنهاداتی از سوی کمیته علمی کرونا در زمینه مدارس به ستاد ملی ارائه دادیم. البته وزیر بهداشت در ستاد ملی تنها یک رای دارد و سایر رای‌ها برای بقیه مراکز تصمیم‌گیری است. وزیر بهداشت نظرات کمیته علمی را به ستاد منتقل می‌کند اما یک رای شاید نتواند خیلی موثر باشد.
 
طباطبایی در پایان با اشاره به  ماه مبارک رمضان نیز توصیه کرد: نباید ایجاد واهمه و ترس در مردم داشته باشیم اما باید با تبلیغات رسانه‌ای به مردم هشدار دهیم که هنوز در جامعه خطر انتقال بیماری وجود دارد. بنابراین باید پروتکل‌های بهداشتی رعایت شود. ما بیمارانی داریم که به دلیل شرکت در مهمانی‌ها بدون رعایت نکات بهداشتی بیمار شدند. روزهای گذشته ۱۵ نفر از یک خانواده به کرونا مبتلا شده بودند و به مراکز درمانی مراجعه کرده‌ بودند و این ابتلا تنها به دلیل عدم رعایت یک فرد بیمار بوده است.
 
وی گفت: مهمانی‌های افطاری، شب‌های احیا و تمایل مردم به حضور در اماکن زیارتی را شاهد هستیم و باید همه این رفتارها با احتیاط صورت گیرد. کم شدن تعداد مرگ و میر روزانه به معنای کم شدن خطر بیماری نیست و نباید دچار عادی انگاری شویم. هنوز تعطیلات نوروزی آثار خود را نشان نداده است و حتی ممکن است آثار آن تعطیلات با ترکیب تغییر شرایط در ماه رمضان نیز تشدید شود.                           ",https://www.asriran.com/003UzO
834109,۱۴۰۱/۰۱/۲۰,سلامت,چربی سوزترین مواد غذایی را بشناسید,از آن جا که دارچین خود دارای کالری نیست، می‌توانید به راحتی آن را به قهوه، چای و یا ماست خود بیفزایید و از خواص بی‌نظیر آن بهره‌مند شوید.,"باشگاه خبرنگاران جوان: به طور عمومی مواد غذایی که درصد بالایی آب داشته باشند فضای بیشتری را در معده اشغال می‌کنند. این بدان معنا است که با خوردن مواد غذایی آبدار همانند هندوانه فضای کمی برای مواد غذایی پرکالری باقی خواهند ماند.
 
بهترین راه برای سوزاندن چربی‌های بدن گرفتن رژیم و انجام ورزش است. با این حال، کمتر کسی می‌داند که برخی مواد غذایی می‌توانند به سوزاندن چربی بدن کمک کنند.
 
در این مطلب به بهترین مواد غذایی چربی‌سوز می‌پردازیم:
 
۱- ماست یونانی:
 
این ماست بیش از دو برابر سایر ماست‌ها حاوی پروتئین است. از همین رو، ماست یونانی زمان بیشتری در معده باقی مانده و احساس سیری طولانی مدت به فرد می‌دهد. همچنین بدن کالری بیشتری برای هضم پروتئین نسبت به کربوهیدرات می‌سوزاند. بهتر است از ماست‌های یونانی کم چرب استفاده کنید.
 
۲- دارچین:
 
تحقیقات دانشمندان نشان داده اند دارچین دارای خواص ثبات بخش بر سطح قند خون بدن است. این امر باعث کاهش اشتها به ویژه در بیماران مبتلا به دیابت نوع ۲ می‌شود. از آن جا که دارچین خود دارای کالری نیست، می‌توانید به راحتی آن را به قهوه، چای و یا ماست خود بیفزایید و از خواص بی‌نظیر آن بهره‌مند شوید.
 
۳- فلفل تند:
 
این نوع فلفل دارای ماده شیمیایی به نام کپسایسین است. این ماده با مهار اشتهای فرد و افزایش متابولیسم (سوخت و ساز بدن) به صورت کوتاه مدت بر فعالیت بدن تاثیر می‌گذارد.
 
۴- چای سبز:
 
تحقیقات متعدد نشان داده اند چای سبز با تحریک بدن به سوزاندن چربی بیشتر، به کاهش وزن کمک می‌کند. این چای حاوی کاتچین است که بر متابولیسم تاثیر می‌گذارد.
 
۵- گریپ فروت:
 
این میوه دارای ترکیب جادویی برای سوزاندن چربی نیست؛ اما به ایجاد حس سیری بلند مدت به کاهش مصرف کالری کمک می‌کند. فیبرهای محلول موجود در این میوه فرآیند هضم طولانی‌تری را طی کرده و برای مقابله با یبوست نیز مفید است.
 
۶- هندوانه:
 
به طور عمومی مواد غذایی که درصد بالایی آب داشته باشند فضای بیشتری را در معده اشغال می‌کنند. این بدان معنا است که با خوردن مواد غذایی آبدار همانند هندوانه فضای کمی برای مواد غذایی پرکالری باقی خواهند ماند. این میوه سطح بالایی از ویتامین A و C دارد و سرشار از آنتی اکسیدان لیکوپین است.
 
۷- گلابی
۸- سیب
۹- توت‌ها (توت فرنگی، شاه توت، تمشک، بلوبری)
۱۰- سبزیجات خام
۱۱- سیب زمینی شیرین
۱۲- تخم مرغ
۱۳- قهوه
۱۴- جو دو سر
۱۵- سوپ
۱۶- سالاد
۱۷- سرکه
۱۸- آجیل
۱۹- پف فیل (ذرت بو داده)
۲۰- شیر کم چرب
۲۱- گوشت بدون چربی
۲۲- ماهی
۲۳- حبوبات                           ",https://www.asriran.com/003UzN
834107,۱۴۰۱/۰۱/۲۰,فرهنگی/هنری,10 سال محرومیت از اسکار به دلیل سیلی,آکادمی همچنین به دلیل نحوه مدیریت مراسم پس از این اتفاق و نیز اجازه دادن به اسمیت برای ماندن و دریافت جایزه بهترین بازیگر مرد عذرخواهی کرده است.,"""ویل اسمیت"" بازیگر آمریکایی به دلیل سیلی زدن به مجری مراسم اسکار 2022 در هنگام برگزاری برنامه، به 10 سال از حضور در مراسم اسکار محروم شد. 
به گزارش عصرایران، او در اسکار 2022 برنده جایزه بهترین بازیگر مرد را کسب کرد.
به نوشته یورونیوز، شوخی کریس راک، کمدین آمریکایی و مجری نود و چهارمین دوره مراسم اسکار با ظاهر همسر ویل اسمیت در واقع منشا اصلی بروز این حادثه بود. ویل اسمیت پس از آنکه کریس راک موهای جیدا پینکت، همسر وی را دستمایه شوخی و مزاح خود قرار داد در حین پخش زنده تلویزیونی مراسم با رفتن روی سن به صورت مجری سیلی نواخت.

 آکادمی علوم و هنرهای سینما که برگزیدن نامزدها و برندگان جوایز اسکار از جمله ماموریت‌هایش است روز جمعه اعلام کرد که ویل اسمیت را به مدت ۱۰ سال از حضور در مراسم اسکار و یا هر رویداد دیگر مرتبط با آکادمی محروم می‌کند.
این تصمیم پس از نشست شورای مدیران آکادمی علوم و هنرهای سینما و به دلیل حرکت جنجالی و بحث برانگیز ویل اسمیت در جریان مراسم امسال توزیع جوایز اسکار اتخاذ شده است.
آکادمی علوم و هنرهای سینما که در کنار برگزیدن نامزدها و برگزیدگان جوایزاسکار در زمینه پیشرفت صنعت سینما و توسعۀ علمی، آموزشی و ارتقای شغلی دست‌اندرکاران این صنعت تحقیق و فعالیت می‌کند در بیانیه خود حرکت ویل اسمیت در مراسم اسکار را «غیرقابل قبول و زیان‌بار» توصیف کرده است.
از سوی دیگر ویل اسمیت نیز با انتشار بیانیه‌ای اعلام کرده است که تصمیم آکادمی را در خصوص محرومیت وی از حضور در اسکار می‌پذیرد و به آن احترام می‌گذارد.
 ویل اسمیت پیش‌تر و در پی اتفاق‌هایی که بواسطه حرکت جنجالی وی در زدن سیلی به صورت مجری مراسم اسکار روی داد از عضویت در آکادمی استعفا داده بود.
وی همچنین از اقدام خود اظهار پشیمانی کرده و در بیانیه‌ای گفته بود آنچه در مراسم اسکار انجام داده تکان دهنده و غیرقابل توجیه بوده است. 
آکادمی همچنین به دلیل نحوه مدیریت مراسم پس از این اتفاق و نیز اجازه دادن به اسمیت برای ماندن و دریافت جایزه بهترین بازیگر مرد عذرخواهی کرده است.
آکادمی علوم و هنرهای سینما در بیانیه خود در همین خصوص می‌افزاید: «ما در طول پخش تلویزیونی به اندازه کافی و به شیوه‌ای مناسب نتوانستیم شرایط سالن پس از این اتفاق را مدیریت کنیم و از این بابت متاسفیم.»
در این بیانیه همچنین به نبود آمادگی و کوتاهی در مواجهه با یک اتفاق بی سابقه اشاره و تاکید شده است: «فرصتی پیش روی ما بود تا برای میهانان، بینندگان و خانواده آکادمی در سراسر جهان سرمشق و الگو باشیم اما کوتاهی کردیم.»                           ",https://www.asriran.com/003UzL
834108,۱۴۰۱/۰۱/۲۰,اقتصادی,فرصت و تهدید «تحریم اروپایی علیه نفت و گاز روسیه» برای ایران چیست؟,البته بدیهی است که بروز چنین سناریویی تنها در شرایط رفع تحریم‌‌‌ها و حصول توافق امکان‌‌‌پذیر خواهد بود، هرچند در آن صورت نیز موانع سیاسی که طی دهه‌‌‌ها میان ایران و غرب ایجاد شده می‌‌‌تواند کار را در این زمینه دشوارتر کند.,"دنیای اقتصاد نوشت: گویا روزهایی که روس‌ها بهترین مشتریان انرژی خود را در اروپا می‌یافتند، با ادامه جنگ در اوکراین رو به پایان است و کشورهای اروپایی خواهان فاصله گرفتن از منابع سوخت فسیلی مسکو هستند. روابط شکرآب روسیه و غرب و تغییر موازنه در بازار نفت اما فرصت‌ها و تهدید‌هایی برای صنعت نفت و گاز ایران ایجاد می‌کند. در سناریوی احیای برجام و لغو تحریم‌ها، اروپایی‌ها نفت ایران را به چشم یک فرصت برای کاهش اتکا به روسیه و کنترل رشد افسارگسیخته بهای نفت و تورم می‌بینند. 
 
اما در سناریوی عدم احیای برجام روس‌ها در صورت توقف همکاری با اروپا، روابط خود را با بازارهای سنتی ایران مانند چین و هند تقویت می‌کنند که این امر می‌تواند به مثابه تهدیدی برای سهم نفت ایران از سبد خرید این کشورها و بالاخص چین باشد. چین تنها مشتری قابل اتکای ایران در دوران تحریم‌ها بوده و در صورت عدم احیای توافق هسته‌ای و لغو تحریم‌ها، حضور پررنگ‌تر روسیه در بازار چین می‌تواند جا را برای نفت تحریمی ایران تنگ‌ کند.
 
به نظر می‌‌‌رسد روزهایی که اروپا بهترین مشتری انرژی روسیه بود، رو به پایان است و مسکو اگر بخواهد ابرقدرت نفت و گاز جهانی باقی بماند؛ باید بازارهای جدیدی بیابد، اما گزینه‌‌‌های محدودی در اختیار دارد. چنین شرایطی می‌‌‌تواند برای سایر کشورهایی که از نظر پتانسیل تولید و صادرات نفت خام و گاز طبیعی، در موقعیت برجسته‌‌‌ای قرار دارند، در اروپا یک فرصت بسیار چشمگیر ایجاد کند. 
 
ایران یکی از کشورهایی است که می‌‌‌تواند از این تیرگی روابط مسکو و اروپا در صورت احیای توافق هسته‌‌‌ای و لغو تحریم‌‌‌ها بهره‌‌‌مند شود.البته در طرف مقابل، چنین اتفاقی در اروپا می‌‌‌تواند در سناریوی عدم احیای توافق هسته‌‌‌ای در حکم یک تهدید بالقوه برای جایگاه ایران در بازارهای سنتی هدف خود در آسیا باشد و امکان فروش نفت در دوره تحریم به کشورهایی نظیر چین را محدودتر از گذشته کند.
 
اروپا راه خود را از مسکو جدا می‌‌‌کند؟
 
روسیه بزرگ‌‌‌ترین صادرکننده نفت و گاز طبیعی به بازارهای جهانی است. بر اساس گزارش آژانس بین‌‌‌المللی انرژی، ۴۵ درصد از بودجه فدرال روسیه  در سال ۲۰۲۱ از طریق درآمدهای نفتی و گازی تامین شده است. اداره اطلاعات انرژی ایالات متحده می‌‌‌گوید که آلمان با واردکردن ۴۸ میلیارد مترمکعب گاز طبیعی، ایتالیا با ۲۶ میلیارد مترمکعب، فرانسه با ۱۷ میلیارد مترمکعب و لهستان با بیش از ۱۰ میلیارد مترمکعب واردات گاز از روسیه، بیشترین حجم واردات گاز از این کشور در سال ۲۰۲۱ را داشته‌‌‌اند. 
 
همچنین از نظر سهم میزان واردات این کشورها در کل صادرات گاز روسیه در سال ۲۰۲۰، آلمان با ۱۶ درصد، ایتالیا ۱۲ درصد، فرانسه ۸ درصد، هلند ۵ درصد، اتریش ۵ درصد، لهستان ۴ درصد و مجارستان با ۳ درصد، بیشترین نقش را در تامین درآمد گازی این کشور داشته و دارند. 
 
همچنین یورواستات می‌‌‌گوید که ۱۰ کشور اروپایی بیشترین اتکا به نفت و گاز روسیه را دارند، که برای برخی از آنها میزان این اتکا از۱۰۰ درصد هم فراتر است. مجارستان با ۴/ ۱۱۰ درصد، لتونی ۱/ ۱۰۰ درصد، فنلاند ۴/ ۹۲، استونی ۵/ ۸۶، چک ۸۶ درصد، اسلوونی ۸۱ درصد، اسلواکی ۲/ ۷۵ درصد، بلغارستان ۸/ ۷۲ درصد، آلمان ۹/ ۵۸ درصد و اتریش با ۶/ ۵۸ درصد وابسته‌‌‌ترین کشورهای اروپایی از نظر تامین نیاز خود به انرژی و گاز به روسیه هستند.
 
با این وجود، بیانیه‌‌‌های غیرالزام‌آور و تلاش‌‌‌هایی برای متقاعد کردن کشورهای اروپایی به جدایی از نفت روسیه تنها اقدامات اروپایی‌‌‌ها علیه مسکو بوده است. 
 
در حال حاضر، نمی‌‌‌توان شانس چندانی برای اروپایی‌‌‌ها از نظر فاصله‌‌‌گرفتن از وابستگی عمیق به انرژی روسیه قائل بود، اما آنچه روشن است اراده اروپا برای قطع روابط اقتصادی گسترده در زمینه انرژی با مسکو است. خشم از تهاجم روسیه به اوکراین، تاثیری بر سرعت و میزانی که کشورهای اروپایی مانند آلمان و ایتالیا برای دور شدن از گاز روسیه نیاز دارند، نخواهد داشت و این امر در حوزه گاز طبیعی بسیار جدی‌‌‌تر است. اما اگر طرح کمیسیون اروپا برای مستقل شدن کامل اتحادیه اروپا از سوخت فسیلی روسیه سریع‌‌‌تر از پیش‌‌‌بینی سال ۲۰۳۰ رخ دهد، روس‌‌‌ها به مشتریان جدیدی نیاز دارند و از طرف دیگر، خریداران اروپایی نیز باید به دنبال تامین‌‌‌کنندگان متنوع و بیشتری برای گاز و نفت خود در سراسر جهان باشند. 
 
چنین شرایطی برای کشورهایی نظیر ایران و دیگر تولیدکنندگان بزرگ نفت و گاز می‌‌‌تواند حامل فرصت‌‌‌های تازه و بازارها و روابط اقتصادی جدیدی با اروپا باشد. اما در مورد ایران، می‌‌‌توان به این رویداد‌‌‌ها به دیده تردید نیز نگریست و تهدید بالقوه آن برای بازار نفت و گاز ایران را هم در محاسبات گنجاند.
 
فرصت عرضه نفت ایران به اروپا
 
همزمان با بالا گرفتن جنگ در شرق اروپا، بحث حصول توافق یا عدم توافق میان ایران و قدرت‌‌‌های بین‌‌‌المللی بر سر پرونده هسته‌‌‌ای و تحریم‌‌‌ها به نقطه عطف کلیدی رسیده است. مذاکرات عملا متوقف شده و طرفین از لزوم گرفتن تصمیمات دشوار در کمپ مقابل می‌‌‌‌‌‌گویند. با این حال، در صورت حصول توافق و توقف تحریم‌‌‌های نفتی، ایران کار بسیار راحتی برای بازاریابی طلای سیاه خود دارد و جدا از مشتریان سنتی خود در خاوردور و آسیا، می‌‌‌تواند نیم نگاهی هم به بازارهای اروپایی داشته باشد. 
 
قیمت‌‌‌های بسیار بالای نفت خام، تلاش برای دور شدن از نفت روس‌‌‌ها و عدم همکاری کشورهای اوپک پلاس برای افزایش عرضه، موج کم‌سابقه و ویرانگری از تورم در سراسر اروپا و آمریکا ایجاد کرده است. در چنین شرایطی، بازگشت نفت ایران علاوه بر اینکه می‌‌‌تواند تا حد زیادی قیمت‌‌‌ها را در میان‌مدت کاهش دهد، خلا ناشی از تحریم نفت روسیه توسط کشورهای غربی را نیز پوشش می‌دهد. 
 
در صورتی که کشورهای اروپایی بیشتری تصمیم بگیرند از روس‌‌‌ها نفت نخرند، برای پر کردن شکاف ایجاد شده به نفت ایران نیازمند خواهند بود؛ چراکه بسیاری از تولیدکنندگان بزرگ دیگر ظرفیت چندانی برای افزایش تولید ندارند. در سمت دیگر ماجرا نیز تولیدکنندگان بزرگ غالبا نفت خود را در چارچوب قراردادهای بلندمدت به مشتریان عرضه می‌‌‌کنند که این امر می‌‌‌تواند بر نگرانی اروپایی‌‌‌ها بیفزاید.
 
در چنین شرایطی کشورهای اروپایی می‌‌‌توانند بر روی میلیون‌ها بشکه نفت ذخیره‌‌‌سازی شده ایران بر روی دریا که می‌تواند در مدت کوتاهی موازنه در بازار را تغییر دهد، حساب کنند و امیدوار به خرید نفت با تخفیف وسوسه‌کننده ایران باشند تا بدین‌ترتیب با یک تیر دو نشان زده باشند و جدا از خلع وابستگی به مسکو، نفت ارزان‌‌‌تری از ایران دریافت کرده و منابع تامین خود را متنوع‌‌‌تر کنند.  
 
همچنین در بخش گازی نیز ایران در چنین شرایطی می‌‌‌تواند با همکاری کشورهایی نظیر ترکیه نیم‌نگاهی به بازار تشنه اروپا داشته باشد و با توجه به ذخایر عظیم گازی که در اختیار دارد، آنها را به همکاری با خود و حتی جذب سرمایه و فناوری از آنان در کنار عرضه گاز طبیعی وادار کند.در چنین شرایطی قطع روابط انرژی روسیه با بلوک اروپایی می‌‌‌تواند فرصتی چشمگیر برای ایران ایجاد کند. 
 
البته بدیهی است که بروز چنین سناریویی تنها در شرایط رفع تحریم‌‌‌ها و حصول توافق امکان‌‌‌پذیر خواهد بود، هرچند در آن صورت نیز موانع سیاسی که طی دهه‌‌‌ها میان ایران و غرب ایجاد شده می‌‌‌تواند کار را در این زمینه دشوارتر کند.
 
چرخش مسکو به سوی آسیا
 
از سوی دیگر، اگر اروپایی‌‌‌ها بتوانند هرچه سریع‌‌‌تر وابستگی خود به نفت و گاز روسیه را متوقف کرده و دیگر انرژی خود را از مسکو تامین نکنند؛ روسیه احتمالا بر افزایش فروش به مشتریان کنونی که تحریمی علیه آنها اعمال نکرده‌‌‌اند، متمرکز شود. بی تردید، ایالات متحده آمریکا و حتی اتحادیه اروپا در آینده تحریم‌‌‌های ثانویه علیه صنعت نفت و گاز روسیه را اعمال نخواهند کرد، زیرا چنین اقدامی می‌‌‌تواند به فروپاشی اقتصاد جهانی و بالاخص در غرب بینجامد. از این رو، روس‌‌‌ها نگاه ویژه‌‌‌ای به بازارهای آسیایی دارند که در راس آنها جمهوری خلق چین قرار دارد. 
 
از نظر نفتی، چین بزرگ‌‌‌ترین مشتری غیراروپایی روسیه است. مسکو پس از ریاض دومین تامین کننده بزرگ نفت پکن محسوب می‌‌‌شود و به دنبال آن است که در سال‌‌‌های آینده از رقبای خاورمیانه‌‌‌ای خود پیشی بگیرد و به تامین کننده اصلی نفت چین بدل شود.
 
کرملین همچنین یکی دیگر از اهداف بزرگ خود را در افزایش حجم فروش به هند به عنوان سومین مصرف‌‌‌کننده بزرگ نفت جهان متمرکز کرده است. هرچند که هند در سال ۲۰۲۱ تنها ۲ درصد از نفت موردنیاز وارداتی خود را از روسیه دریافت کرده و عراق، عربستان سعودی و امارات مهم‌‌‌ترین تامین‌‌‌کنندگان این کشور محسوب می‌‌‌شوند؛ اما در ۲ ماه اخیر خرید نفت روسیه توسط هند به طرز شگفت‌‌‌انگیزی افزایش یافته است.
 
همچنین مسکو در همکاری با پکن و دهلی‌نو، تصمیم گرفته که معاملات انرژی میان طرفین را به سمت ارزهای ملی یوآن چین، روپیه هند و روبل روسیه ببرد. پاکستان، آرژانتین و ترکیه از دیگر اهداف صادراتی هستند که روس‌‌‌ها بیش از پیش روی آنها حساب باز کرده‌‌‌اند.
 
تهدید بالقوه موقعیت ایران در بازار آسیا
 
در صورت تغییر در مناسبات بازار انرژی در اروپا، چین و هند نقش کلیدی در جبران بازار از دست رفته مسکو در اروپا خواهند داشت و احتمالا باید شاهد افزایش خرید آنها از روسیه باشیم؛ بالاخص آنکه نفت ارزان روسی در دوران قیمت‌‌‌های بسیار بالای این کامودیتی، می‌‌‌تواند از رنج اقتصادی افزایش قیمت‌‌‌ها برای این اقتصادهای در حال توسعه بکاهد.
 
از طرف دیگر، در صورت عدم احیای برجام و رخ دادن سناریوی فوق، ایران در بازاریابی برای فروش نفت تحریمی محدود خود احتمالا با مشکلات حادی مواجه شود. واقعیت آن است که اتکای ایران در دوران تحریم به خرید نفت توسط چینی‌‌‌ها محرز است و در صورت ادامه شرایط کنونی یا افزایش سخت‌‌‌گیری در اجرای تحریم‌‌‌های نفتی، حضور روس‌‌‌ها در بازار چین می‌‌‌تواند جا را برای ایران تنگ‌‌‌تر از هر زمان دیگری کند، خصوصا آنکه یکی از مهم‌‌‌ترین جذابیت‌‌‌های نفت ایران برای پالایشگران چینی، قیمت‌‌‌های پایین و تخفیف گسترده آن بوده و حالا نفت روسی با چنین ویژگی می‌‌‌تواند در اختیار آنها قرار بگیرد.
 
نزدیکی پوتین و شی‌جین‌پینگ در ماه‌‌‌های اخیر و امضای قراردادهای همکاری در زمینه انرژی مسکو را به همکاری نامحدود با پکن در بازار انرژی امیدوارتر کرده است، به‌گونه‌‌‌ای که از نظر بازار گاز نیز می‌‌‌تواند با خط لوله جدید قدرت سیبری و وعده‌‌‌های چینی‌‌‌ها، بخش قابل توجهی از بازار از دست رفته خود در اروپا را بازیابد. هندی‌‌‌ها هم در سال‌‌‌های اخیر همواره از منتقدان تحریم نفتی ایران بوده‌‌‌اند و با توجه به چرخش آشکار در سیاست خارجی هند، شاید چندان دور از انتظار نباشد که در صورت ادامه تحریم‌‌‌ها علیه ایران، هند در میانه تغییر موازنه قوای جهانی به دنبال واردات نفت از ایران باشد. 
 
اما نزدیکی هرچه بیشتر روس‌‌‌ها به هند، این احتمال را برای ایران دشوارتر می‌‌‌کند. همچنین در صورت احیای برجام و حتی بازگشت نفت ایران به بازار، این امر باز هم می‌‌‌تواند دشواری‌‌‌هایی برای ایران ایجاد کند؛ زیرا پالایشگران آسیایی به نفت ایران علاقه‌‌‌مندند و نفت ایران در اروپا طرفدار چندانی ندارد و حتی احیای برجام نیز شاید نتواند اروپایی‌‌‌ها را از نظر سیاسی در موقعیتی قرار دهد که از ایران نفت وارد کنند.
 
در زمینه گازی نیز روسیه برای جایگزینی بازار در خطر بزرگی که در اروپا دارد، چشم و امید به مشتریانی چون اردوغان بسته که در سال‌‌‌های اخیر به دنبال افزایش هر چه بیشتر خرید گاز از مسکو است و این امر موقعیت ایران در بازار ترکیه ( که بازار سنتی گاز ایران محسوب می‌‌‌شود) را به شدت متزلزل می‌‌‌کند. 
 
همچنین پاکستان که زمانی قرار بود مشتری گازی ایران باشد، حالا قرار است از مسکو گاز تحویل بگیرد.شاید تهدید روسی علیه ایران در بازارهای آسیایی چندان جدی به‌نظر نرسد و به هر روی ایران بتواند سهم خود را بالاخص در بازار نفت آسیا در صورت لغو تحریم‌‌‌ها به دست آورد، اما بی‌‌‌تردید می‌‌‌تواند به تغییری کلیدی در تنوع مشتریان ایران و سطح روابط با مشتریان منجر شود.                           ",https://www.asriran.com/003UzM
834106,۱۴۰۱/۰۱/۲۰,بین الملل,تأکید اتحادیه اروپا بر دور جدید تحریم‌ها علیه روسیه پس از بازدید از بوچا,رئیس کمسیون اروپا گفت که کشورهای عضو این اتحادیه، در حال فراهم کردن مقدمات دور جدید تحریم‌ها علیه روسیه هستند.,"رئیس کمیسیون اروپا و مسئول روابط خارجی اتحادیه اروپا در جریان سفر به اوکراین، از شهر «بوچا» بازدید کردند.
به گزارش ایلنا به نقل از خبرگزاری فرانسه، «اورسولا فون در لاین» رئیس کمیسیون اروپا و «جوسپ بوررل» مسئول روابط خارجی اتحادیه اروپا در جریان سفر به اوکراین، از شهر «بوچا» بازدید کردند.
فون در لاین اعلام کرده بود که سفر وی به اوکراین با هدف حمایت از این کشور در برابر تهاجم روسیه صورت می‌گیرد.
وی پس از بازدید از بوچا، با «ولودیمیر زلنسکی» رئیس‌جمهوری اوکراین دیدار کرده و بر حمایت اتحادیه اروپا از این کشور تأکید کرد.
رئیس کمسیون اروپا گفت که کشورهای عضو این اتحادیه، در حال فراهم کردن مقدمات دور جدید تحریم‌ها علیه روسیه هستند.
این مقام اروپایی گفت که ما هرگز توان جبران فداکاری مردم اوکراین را نداریم اما در حال بسیج قدرت اقتصادی خود هستیم تا روسیه را وادار به پرداخت تاوانی سنگین کنیم.                           ",https://www.asriran.com/003UzK
834105,۱۴۰۱/۰۱/۲۰,بین الملل,بایدن قانون ممنوعیت واردات نفت از روسیه و پایان روابط تجاری عادی را امضا کرد,این قوانین بدون هیچ مخالفتی از سوی کنگره آمریکا تصویب شد که پس از امضای رئیس جمهوری آمریکا اجرایی می شوند.,"ایرنا: جو بایدن رییس جمهوری آمریکا دو قانون ممنوعیت واردات نفت از روسیه و پایان روابط تجاری عادی با این کشور را بر سر جنگ اوکراین امضا کرد.
 
بر اساس اعلام کاخ سفید، بایدن قانون پایان دادن به واردات نفت روسیه که به طور قانونی واردات محصولات نفتی از روسیه را ممنوع می کند و قانون تعلیق روابط تجاری عادی با روسیه و بلاروس که روابط تجاری عادی با روسیه و بلاروس را به حالت تعلیق در می آورد، امضا کرد.
 
کاخ سفید روز جمعه در بیانیه ای اعلام کرد که این قوانین به دنبال اعمال فشار بیشتر بر تحریم های تجاری و حقوق بشری علیه روسیه و همپیمانش بلاروس است.
 
این قوانین بدون هیچ مخالفتی از سوی کنگره آمریکا تصویب شد که پس از امضای رئیس جمهوری آمریکا اجرایی می شوند.
 
کنگره آمریکا روز پنجشنبه به پایان روابط عادی تجاری با روسیه و بلاروس رای داد، تا کاخ سفید فشارها بر ولادیمیر پوتین رئیس جمهوری روسیه به دلیل تهاجم به اوکراین را تشدید کند.
 
این قانون رئیس جمهوری آمریکا را قادر می سازد تا تعرفه کالاهای وارداتی از این دو کشور را به شدت افزایش دهد.
 
کنگره آمریکا همچنین ممنوعیت واردات انرژی از روسیه از جمله نفت، زغال سنگ و گاز طبیعی را تصویب کرد.
 
رئیس جمهوری آمریکا پیش از این اعلام کرده بود کشورش اصلی ترین بخش اقتصاد روسیه را هدف قرار می دهد. ما تمام واردات نفت، گاز و انرژی از روسیه را ممنوع می‌کنیم.
 
وی گفته بود این اقدام از حمایت قوی دو حزبی در کنگره (حزب دموکرات و جمهوری‌خواه) و همچنین در آمریکا برخوردار است. ما جنگ ولادیمیر پوتین رئیس جمهوری روسیه را تامین مالی نخواهیم کرد.
 
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
 
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003UzJ
834104,۱۴۰۱/۰۱/۲۰,سیاسی,هواشناسی: خیزش گرد و خاک همچنان پدیده غالب کشور است,منشا خیزش گرد و خاک، بادهای شدید مرکز و شرق کشور است و همزمان در غرب وجنوب غرب کشور نیز غبار آلودگی هوا با شاخص بالا وجود دارد.,"کارشناس سازمان هواشناسی با اعلام ورود سامانه بارشی از شمال غرب به کشور، گفت: با این وجود پدیده غالب همچنان وجوده توده گرد و خاک خواهد بود که با شدت و ضعف در مرکز، غرب و جنوب غرب، موجب کاهش شدید کیفیت هوا خواهد شد.
 
«فریبا گودرزی» امروز (شنبه) در گفت‌وگو با ایرنا درباره وضعیت آب و هوای کشور افزود: مردم تا روز یکشنبه کمتر بیرون از خانه باشند، زیرا خیزش گرد و خاک با شدت و ضعف تا فردا در کشور وجود دارد.
 
وی بیان‌داشت: منشا خیزش گرد و خاک، بادهای شدید مرکز و شرق کشور است و همزمان در غرب وجنوب غرب کشور نیز غبار آلودگی هوا با شاخص بالا وجود دارد.
 
گودرزی با بیان اینکه بالاترین حد شاخص آلودگی هوا ۵۰۰ است که روز گذشته در تهران تا ۴۹۲ به ثبت رسید، گفت: تهران امروز کمی شرایط بهتری را تجریه می‌کند و فردا آسمان تهران خالی از گرد و خاک است. 
 
وی همچنین از ورود سامانه بارشی جدید از عصر امروز از شمال غرب به کشور خبر داد و گفت: امروز بارش‌های پراکنده تا حدودی روی کیفیت هوا در شمال غرب و استان‌های شمالی تاثیر خواهد داشت، اما موجب رفع گرد و خاک از آسمان نخواهد بود.
 
بر اساس اعلام این کارشناس سازمان هواشناسی، سامانه بارشی مناطقی از شمال غرب، غرب، بخش‌های غرب و مرکزی دریای خزر را در برمی‌گیرد و همچنین برای استان‌هایی که در دامنه‌های جنوبی البرز مرکزی واقع شدند بارش پیش بینی می‌شود.
 
به گفته وی، روز یکشنبه در بعضی از ساعت‌ها در نوار شمالی کشور رگبار و رعد و برق رخ خواهد داد و روزهای دوشنبه و سه شنبه جوی آرام در کشور خواهیم داشت.                           ",https://www.asriran.com/003UzI
834102,۱۴۰۱/۰۱/۲۰,سیاسی,بومرنگ تبلیغات سیاسی,متاسفانه بايد گفت كه به عنوان كسي كه علاقه‌مند بودم اين خطوط را بشناسم و كارهاي دولت را براساس آن ارزيابي و تحليل كنم، هنوز هم نمي‌دانم كه سياست‌هاي مورد نظر دولت چيست؟,"روزنامه اعتماد در مطلبی با عنوان «بومرنگ تبليغات سياسي» به قلم عباس عبدي نوشت:
هميشه ميان سياستمداران قدري از بزرگنمايي نسبت به عملكرد يا وعده‌هاي خود و كوچك‌انگاري نسبت به كارنامه رقيب وجود دارد. بخشي از اين رفتار كاركرد تبليغاتي دارد. ولي مثل هر تبليغ ديگر اگر بيش از اندازه از واقعيت دور شود، نتيجه معكوس و منفي خواهد داشت. 
 
اكنون در ابتداي سال ۱۴۰۱ هستيم. كافي است كه مشابه اين روزها را در سال گذشته به ياد آوريم كه پيش از انتخابات بود. مجموعه رسانه‌هاي رسمي و نواصولگرايي نوك تيز حملات‌شان و با تمام توان بر نارسايي‌هاي اقتصادي از جمله تورم، كمبود درآمد و فقر و فساد متمركز بودند. اين حملات در چارچوب سياسي متعارف پديده عجيب يا غير منتظره‌اي نيست. به‌طور طبيعي نيروهاي سياسي نيز بايد نارسايي‌ها را برجسته كنند تا به مخاطبان و مردم پيام دهند كه ما افراد يا ايده‌ها و برنامه‌هايي داريم كه مي‌توانند اين وضعيت را تغيير دهند. هنگام انتخابات هم نمي‌گويند اين مشكلات با حضور ما در دولت نيز ادامه خواهد داشت، چون در اين صورت مردم به آنها راي نمي‌دهند. 
 
البته قرار نيست كه بلافاصله پس از انتخابات نيز مشكلات حل شود. طبعا يك بازه زماني براي حل هر مشكلي بايد در نظر گرفت. برخي بلافاصله و برخي در كوتاه‌مدت و بقيه در ميان‌مدت بايد حل شوند. بنابراين از زماني كه انتخابات انجام شد، به‌طور عادي محبوبيت سكانداران جديد يا به تعبير ديگري اميد مردم نيز در وضعيت به نسبت خوبي قرار گرفت. 
 
با اتفاقي كه براي واكسن كرونا افتاد اين اميد و رويكردِ مثبت، بيشتر هم شد. فارغ از اينكه چه سهمي از تامين واكسن مربوط به دولت پيش بود، ولي در هر حال مردم آن را در دولت جديد تجربه كردند و به پاي اين دولت نوشته شد و اين يك شوك مثبت بود. 
 
در همان زمان نوشتم كه بايد صبر كرد، تا پايان سال ۱۴۰۰ فرصت هست كه آثار اوليه دولت را ببينيم. نه به اين معنا كه همه مشكلات را حل كنند، اين شدني نيست و هيچگاه تا سال‌هاي سال نيز مشكلات به‌طور كامل حل نمي‌شوند. آنچه مورد انتظار بود، شواهدي از بهبود امور است كه به صورت بازگشت‌ناپذير رخ دهد. 
 
ما با دو دسته از شواهد عملكردي مواجه هستيم. دسته اول كه عموما براي نخبگان مهم است، شامل اقدامات سياسي كارآمد و انتخاب مديران خبره براي تحقق آن اقدامات است. دسته دوم كه براي مردم مهم است، نتايج اين اقدامات است كه شامل افزايش درآمد، كاهش گراني، رشد اشتغال، بهبود خدمات دولتي و… است. 
 
درباره اقدامات دسته اول بايد گفت كه به‌طور معمول در همه دولت‌ها كارهايي انجام مي‌شود كه منظور ما نيست، بلكه منظور خطوط برنامه جديدي است كه دولت فعلي را از سياست‌هاي دولت قبلي متمايز مي‌كند. تعيين اين خطوط حتي نيازمند زمان نبود، بلكه در همان مقطع انتخابات بايد براي همگان روشن مي‌شد. 
 
متاسفانه بايد گفت كه به عنوان كسي كه علاقه‌مند بودم اين خطوط را بشناسم و كارهاي دولت را براساس آن ارزيابي و تحليل كنم، هنوز هم نمي‌دانم كه سياست‌هاي مورد نظر دولت چيست؟ اين ايراد بسيار مهم است. در فقدان چنين رويكرد مشخصي، اقدامات دولت كاملا اقتضايي خواهد شد و هيچ دستاورد روشن و پايداري نخواهد داشت. 
 
شايد مديريت كلي دولت اين نقد را وارد نداند، در اين صورت پاسخ روشني مي‌توان به آن داد، اينكه يك متن كوتاه و نه ده‌ها و صدها صفحه؛ از اين رويكرد به‌طور رسمي ارايه شود. البته نه آنچنان كلي كه همه دولت‌ها و همه افراد با هر گرايشي نيز آن را قبول داشته باشند. اگر چنين متني آمد، آنگاه مي‌توان عملكردهاي موجود را با آن محك زد. 
 
اگر درباره شواهد دسته اول بتوان چون و چرا كرد، درباره دسته دوم چه بايد گفت؟ كافي است كه به وضع قيمت‌ها به ويژه در حوزه خوراكي‌ها نگاهي بيندازيم. تنها قلمي كه هنوز از نردبان تند گراني بالا نرفت، نان است. كيست كه نداند شكاف قيمتي ميان نان و ساير اقلام چه عوارض شديدي خواهد داشت و چه هزينه‌هايي را از جيب دولت بر جامعه تحميل مي‌كند. بنابراين چاره‌اي ندارند جز اينكه در اولين فرصت، جلوي اتلاف منابع مزبور در عرضه نان را هم بگيرند و اين مشكل جديدي ايجاد خواهد كرد. 
 
گذشته از نان همه اقلام جهش قيمتي عجيبي داشته‌اند. نه فقط اقلام خوراكي كه وعده‌هاي داده‌شده درباره خودرو و تغيير سياست‌هاي آن، مساله بورس، سياست‌هاي مالياتي و قيمت‌گذاري روي كالا و… و بسياري ديگر از امور نشان مي‌دهد كه همه آن تبليغات و وعده‌هاي غير متعارف به صورت بومرنگ عمل كرده و به سوي وعده‌دهنده بازگشته است. در اين ميان مساله برجام بيش از ساير امور به چشم مي‌آيد. البته نمي‌خواهم بگويم كه به نتيجه نرسيدن آن تقصير ايران است. قطعا امريكايي‌ها زياده‌خواهي‌هاي خود را دارند ولي اين طبيعت روابط بين‌الملل است.
 
در هر حال خوب است قدري تامل شود كه اگر رسانه‌هاي رسمي و اصولگرا بخواهند اكنون نيز مثل سال گذشته عمل كنند، چه هجوم تبليغاتي درباره قيمت‌هاي برنج، روغن، مرغ، تخم‌مرغ، حبوبات، گوشت، تر‌بار و ميوه و اخيرا مخابرات و اينترنت، گاز و برق، بهداشت و درمان و دارو و… به راه مي‌انداختند؟ روشن است كه منتقدان وضع موجود نبايد مثل آنان رفتار كنند، ولي مردم در عرصه عمومي داوري‌هاي خود را دارند.                           ",https://www.asriran.com/003UzG
834101,۱۴۰۱/۰۱/۲۰,ورزشی,علی دایی: تکذیب بحث با سفیر ایران در قطر بر سر کروات/ اصلا دیدار و گفت‌وگویی با سفیر نداشتم / جایگاه ما جدا از هم بود,سال‌هاست در چنین برنامه هایی از سوی فدراسیون جهانی دعوت می‌شوم و این حرف و حدیث‌ها را هم الان از شما می شنوم و البته برایم تازگی ندارد. اگر چنین چیزی بود خودم می‌گفتم اما حقیقت ندارد.,"حضور علی دایی اسطوره فوتبال ایران در مراسم قرعه‌کشی جام‌جهانی قطر به دعوت فیفا، بازتاب گسترده‌ای در رسانه‌های منطقه و شبکه های اجتماعی داشت.
 
به گزارش تابناک، بازتاب مثبت این حضور علی دایی که یکی از مشاهیر بزرگ تاریخ فوتبال آسیا محسوب می‌شود، اخبار و تصاویر جذاب متعددی به دست رسانه‌ها داد، اما در این میان برخی خبرسازی ها و حواشی عجیب و تاییدنشده هم منتشر شد که حاکی از برخورد این چهره بین‌المللی ورزش ایران با سفیر کشورمان در دوحه بود.
 
طی چند ساعت اخیر در کانال های ورزشی و بعضا سیاسی، خبری مبنی بر درخواست سفیر ایران در قطر از علی دایی برای بازکردن کراوات قبل از حضور روی سن، پخش شده است که شهریار فوتبال ایران در پیگیری خبرنگار تابناک، این اخبار را به طور کامل تکذیب کرد.
 
علی دایی با اشاره به جدا بودن محل استقرار مدعوین با برگزارکنندگان مراسم و مهمانان ویژه فیفا که قرار بود روی سن بایستند، توضیح داد که اصلا دیدار و گفت‌وگویی با سفیر نداشته است و چنین درخواستی از او نشده است چرا که او به همراه سایر مهمانان ویژه مراسم قرعه‌کشی، پشت سن حاضر بوده و قبل از شروع مراسم هم با سفیر ایران روبرو نشده بود که بخواهد مکالمه ای با این مضمون یا هر محتوای دیگری صورت گرفته باشد.
 
دایی به تابناک گفت: سال‌هاست در چنین برنامه هایی از سوی فدراسیون جهانی دعوت می‌شوم و این حرف و حدیث‌ها را هم الان از شما می شنوم و البته برایم تازگی ندارد. اگر چنین چیزی بود خودم می‌گفتم اما حقیقت ندارد.
 
علی دایی تا کنون در مراسم های مختلف فیفا و کنفدراسیون فوتبال آسیا برای دریافت جوایز متعدد یا قرعه‌کشی و معرفی برترین‌ها، با همین تیپ رسمی و بین‌المللی شرکت کرده است و این نخستین بار نبوده که کراوات بسته است.                           ",https://www.asriran.com/003UzF
834100,۱۴۰۱/۰۱/۲۰,سیاسی,ماه عسل رئیسی و اصولگرایان دارد تمام می شود؟,اینها علاوه بر آن است که به نظر می‌رسد ضمن کلیدخوردن پروژه عبور از رئیسی، هزینه سیاسی این عبور هم باید از جیب دولت داده شود.,"شرق نوشت: اگرچه با روی‌کارآمدن رئیسی این باور شکل گرفته بود که ذیل تحقق پروژه یکدست‌سازی قدرت، عملا گسل جریانات سیاسی با دولت جدید یا صفر خواهد شد یا به حداقل ممکن خواهد رسید؛ اما شواهد و قرائن به‌خصوص در روزها و هفته‌های اخیر حکایت از آن دارد که حامیان دیروز دولت سیزدهم و شخص رئیسی در زاویه معناداری با او قرار گرفته‌اند.
 
برای تبیین موضوع کافی است رجوعی گذرا به تحولات این مدت در کشور داشته باشیم. حادثه تلخ وزرشگاه امام رضا (ع) شاید از آن دست مسائلی باشد که به تَرَک سیاسی تهران - مشهد با محوریت حق بانوان برای ورود به وزرشگاه منجر شد.
 
قبل‌تر از آن مجلس یازدهم که با رأی اعتماد خود به کابینه سیزدهم به حمایت تمام‌قد از رئیسی برخاسته بود، اکنون صدای ساز ناکوکش به گوش می‌رسد. نمونه‌هایی مانند حمله به وزرا و تلاش برای استیضاح برخی چهرهای پرحاشیه کابینه حکایت از آن دارد که حامیان دیروز رفته‌رفته به مخالفان جدی دولت بدل شده‌اند. فارغ از اینکه تا چه اندازه عملکرد برخی وزارتخانه‌ها در همین 227 روز گذشته باعث گسل مجلس و کابینه سیزدهم شده است؛ نفس شکاف سیاسی در بدنه جریان قدرت این سؤال را در ذهن شکل می‌دهد که آیا عبور از رئیسی از سوی حامیانش در حال شکل‌گیری است؟!
 
شاه‌بیت این زاویه معنادار به مذاکرات وین و هجمه علیه تیم سیاست خارجی دولت رئیسی و تیم مذاکره‌کننده بازمی‌گردد. اسفندماه سال گذشته با تشکیل تیمی پنج‌نفره که به کمیته «ضدتوافق» مشهور است، بنای اختلاف نمایندگان با دولت به شکل عیانی بروز یافت. به موازاتش اواسط هفته گذشته حدود 190 نماینده مجلس شورای اسلامی در نامه‌ای خطاب به رئیس‌جمهور خواستار رعایت خطوط قرمز نظام و تأمین منافع ملت، در مذاکرات هسته‌ای شدند.
 
با این‌ حال تغییر لحن و ادبیات برخی نمایندگان و به دنبالش واکنش‌ها و مواضع شخصی تند آنان هم تنور اختلاف مجلس با دولت را داغ‌تر کرده است. کمااینکه توییت انتقادی علی خضریان، رئیس کمیته سیاسی، نظامی و امنیتی کمیسیون اصل نود مجلس مبنی بر اینکه تیم مذاکره وزارت خارجه جمهوری اسلامی خطوط قرمز نظام را در پیش‌نویس ۱۷ صفحه‌ای مذاکرات وین رعایت نکرده است، در کنار حمله سیدمحمود نبویان به متن توافق مذاکرات وین و علی باقری‌کنی، مذاکره‌کننده ارشد دولت گویای کم‌رنگ‌شدن حمایت‌ها از رئیسی است. 
 
اینها علاوه بر آن است که به نظر می‌رسد ضمن کلیدخوردن پروژه عبور از رئیسی، هزینه سیاسی این عبور هم باید از جیب دولت داده شود. چنان‌که حاشیه اخیر درخصوص سفر استانی رئیس‌جمهوری به البزر و درخواست بودجه هشت میلیارد ریالی شهرداری کرج برای مراسم استقبال از سفری که به گفته خود رئیسی با مترو انجام شده و حتی افطار هم میهمان دانشجویان بوده از آن نکاتی است که می‌تواند مصداق این مهم باشد.
 
سعید حدادیان، مداح مشهور هم حملات تندی حواله دولت کرد و به تناقض «ادعای افزایش درآمد دولت و فروش نفت با خالی‌شدن روزافزون سفرهای مردم» پرداخت و گفت: «هر روز خبر منتشر می‌کنند که فلان منابع ارزی آزاد شده است، چند برابر نفت فروخته‌ایم و قیمت نفت هم چندبرابر شده است؛ اما هیچ اثری از این گشایش‌ها در اقتصاد نیست و مردم اثر آن را در زندگی خود مشاهده نمی‌کنند».
این در حالی است که مداحان از حامیان سنتی جریان سیاسی اصولگرا به حساب می‌آیند و سخنانی این‌چنین تند، کمی دور از انتظار بود.
 
در عین حال پس از ماه‌ها بحث، جدل و رایزنی دولت و مجلس هنوز تکلیف اختصاص ارز ترجیحی برای واردات کالاهای اساسی به‌خصوص دارو روشن نیست. از یک طرف دولت و طیفی از نمایندگان مجلس با حذف ارز ترجیحی موافق‌اند؛ اما نکته اینجاست که در عمل کسی حاضر به پذیرش مسئولیت پیامدها و عواقب ‌ این تصمیم بر اقصاد کشور و معیشت مردم نیست. ازاین‌رو احتمال انداختن توپ مسئولیت به زمین دولت جدی‌تر از گذشته خواهد بود.‌ 
 
مجموعه این نکات به موازات دیگر اتفاقات و حوادث جاری دیالکتیک سیاسی رئیسی و حامیانش را با لکنت جدی روبه‌رو کرده است؛ آن‌هم در شرایطی که با آغاز سال جدید شاهد تشدید بحران معیشتی و ناکارآمدی دولت در مدیریت تورم و گرانی‌ها هستیم. به باور و اذعان بسیاری از تحلیلگران سیاسی، کارشناسان اقتصادی و حتی جامعه‌شناسان تداوم این شرایط وقوع نارضایتی اجتماعی را پررنگ‌تر می‌کند. در چنین بستر و فضایی امکان آن وجود دارد که عبور از رئیسی در سال جاری و ماه‌های پیش‌رو بیشتر به چشم آید.                           ",https://www.asriran.com/003UzE
834099,۱۴۰۱/۰۱/۲۰,سیاسی,پاسخ روزنامه جمهوری اسلامی به کیهان: این چه منطق رسوایی است که عده ای در داخل کشور از طالبان حمایت می کنند؟,از طالبان شگفتی‌آفرین‌تر، تطهیرکنندگان آنها هستند که با مشاهده شکست کامل سیاست تطهیر، حالا به سیاست تزویر متوسل شده‌اند.,"روزنامه جمهوری اسلامی نوشت: گروه تروریستی طالبان افغانستان را از آمریکا تحویل گرفت تا آن را به کانون شرارت علیه کشورهای منطقه تبدیل کند و از مرزهایش تروریست‌های تکفیری صادر نماید و هنگامی که تروریست‌ها در مقدس‌ترین مکان‌ها مرتکب جنایت می‌شوند، بیانیه صادر می‌کند و با محکوم کردن آن، خود را تبرئه می‌کند و می‌گوید هیچ ارتباطی میان ما و این تروریست‌ها وجود ندارد.



در خود افغانستان هم هر روز افرادی از نظامیان و غیرنظامیان از زنان و مردان مخفیانه کشته و یا ناپدید می‌شوند و طالبان در عین حال که خود را حکومت قدرتمند و مسلط بر کشور می‌داند، از عوامل این جنایات اظهار بی‌اطلاعی می‌کند و وعده پیگیری می‌دهد ولی هرگز نتیجه‌ای از این باصطلاح پیگیری‌ها اعلام نمی‌شود.
از طالبان شگفتی‌آفرین‌تر، تطهیرکنندگان آنها هستند که با مشاهده شکست کامل سیاست تطهیر، حالا به سیاست تزویر متوسل شده‌اند. آنها به جای آنکه جنایت مشهد را نتیجه مستقیم قدرت گرفتن طالبان در افغانستان بدانند، تلاش می‌کنند کسانی را که بر روی ریشه‌های واقعی این جنایت انگشت می‌گذارند به تفرقه‌افکنی میان شیعه و سنی متهم کنند!
این روزها تقریبی‌ترین افراد کشورمان، جنایت صحن رضوی را که دو شهید و یک مجروح برجای گذاشته، نتیجه جان گرفتن گروه‌های تروریستی تکفیری در افغانستان و ورود بی‌حساب و کتاب اتباع آن کشور به ایران می‌دانند.
سرپوش گذاشتن بر این واقعیت تلخ، چه مشکلی را حل خواهد کرد؟ آیا غیر از اینست که تطهیرکنندگان طالبان درصدد هستند بر شکست مفتضحانه خود سرپوش بگذارند؟! تمام علمای مذاهب چهارگانه اهل سنت، گروه‌های تروریستی تکفیری که گروه طالبان هم بخشی از آنهاست را خارج از اسلام می‌دانند. با اینحال، این چه منطق رسوائی است که در ایران و در نظام جمهوری اسلامی که منادی وحدت شیعه و سنی است، عده‌ای به حمایت از گروه تروریستی طالبان افتخار و هرکس را که با تطهیر این گروه مخالف باشد، به ضدیت با وحدت مسلمانان متهم می‌کنند؟ این همان سیاست تزویر است که مردم از آن متنفرند و فریب اصحاب این سیاست معاویه‌ای را نخواهند خورد.
گفتنی است بدنبال منتسب کردن جنایت اخیرمشهد به طالبان از طرف روزنامه جمهوری اسلامی، روزنامه کیهان این کار را اختلاف افکنی میان شیعه و سنی نامید و نوشت که روزنامه جمهوری اسلامی پا جای پای دشمن گذاشته است.

                           ",https://www.asriran.com/003UzD
834098,۱۴۰۱/۰۱/۲۰,بین الملل,سازمان ملل: قربانیان جنگ اوکراین به سه هزار و ۹۰۰ نفر رسید,دفتر دادستان کل اوکراین روز جمعه اعلام کرد که از زمان آغاز جنگ، ۱۶۹ کودک اوکراینی کشته و بیش از ۳۰۶ کودک دیگر مجروح شده‌اند.,"ایرنا: دفتر کمیساریای عالی حقوق بشر سازمان ملل متحد اعلام کرد از زمان آغاز تهاجم روسیه به اوکراین تاکنون، سه هزار و ۹۰۰ غیر نظامی در این کشور کشته و زخمی شده‌اند.
 
به گزارش نیوز ویک، کمیساریای عالی حقوق بشر هشدار داد که آمار واقعی می‌تواند بسیار بیشتر از موارد ثبت شده باشد.
 
دفتر کمیساریای عالی حقوق بشر سازمان ملل متحد در جدیدترین گزارش خود گفت: تاکنون یک هزار و ۶۲۶ غیر نظامی در اوکراین کشته و ۲ هزار و ۲۶۷ نفر دیگر مجروح شده‌اند.
 
این نهاد همچنین گفت که تاکنون ۶۳ کودک در اوکراین کشته شده‌اند.
 
اما دفتر دادستان کل اوکراین روز جمعه اعلام کرد که از زمان آغاز جنگ، ۱۶۹ کودک اوکراینی کشته و بیش از ۳۰۶ کودک دیگر مجروح شده‌اند.
 
پیش از این، سخنگوی سازمان ملل اعلام کرد مارتین گریفیتس هماهنگ کننده امور اضطراری سازمان ملل مشاهداتش از بوچای اوکراین را وحشتناک توصیف کرد.
 
استفان دوجاریک سخنگوی سازمان ملل روز پنجشنبه به وقت محلی در جمع خبرنگاران با توصیف سفر هماهنگ کننده امور اضطراری سازمان ملل به اوکراین، گفت: گریفیتس امروز از بوچا و ایرپین بازدید و مشاهدات خود را وحشتناک توصیف کرد. او یک گور دسته جمعی با اجساد پیچیده شده در پلاستیک، ده‌ها آپارتمان و خانه ویران شده و ماشین‌های سوخته در خیابان‌های بوچا مشاهده کرد.
 
به گفته وی، گریفیتس درخواست دبیرکل را برای انجام تحقیقات مستقل و فوری جهت تضمین پاسخگویی موثر تکرار و بر تعهد سازمان ملل در کمک به حفاظت از غیرنظامیان و رسیدگی به همه افرادی که به کمک‌های بشردوستانه فوری نیاز دارند، تاکید دارد.
 
ولادیمیر پوتین رئیس جمهور روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
 
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز حمله ای نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو - کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003UzC
834097,۱۴۰۱/۰۱/۲۰,سیاسی,پزشکیان: چیزی در شرع و قانون نمی بینم که اجازه ورود زنان به استادیوم را ندهد/ نتیجه رفتار ما رشد تتلوهاست,پیام این نوع رفتار با زنان این است که برای کنسرتی که تتلو برگزار می کند آن همه مشتری پیدا می شود این فرهنگ‌ و رفتار تتلو نیست که اینها را جذب می کند بلکه عناد در قبال رفتاری است که ما در اینجا با آنها داریم.,"نماینده مردم تبریز در مجلس با اشاره به اتفاقات مشهد و بحث حضور زنان در استادیوم گفت: روندی که الان وجود دارد و رفتاری را که انجام می دهند خود به خود عده ای را علیه انقلاب، اسلام ‌و دین  مسئله دار  می کنند. وقتی زنان در همه مجامع اعم از مسجد و دانشگاه می توانند حضور پیدا کنند اما اجازه ورود آنها به استادیوم را ندهیم رفتاری اشتباه است اینکه بلیط فروشی کنیم بعد اجازه ندهیم که وارد شوند و بعد آن رفتار را با آنها کنیم با هیچ منطقی سازگار نیست.
مسعود پزشکیان در گفت وگو با عصرایران در مورد اینکه آیا ورود زنان به استادیوم ها غیرقانونی و غیر شرعی است اظهار کرد: شرع را باید از این عزیزان پرسید ولی من چیزی در شرع و قانون نمی بینم که اجازه ورود زنان به این مکان ها را ندهد. می توان  تمام ملاحظاتی را که آقایان مد نظر دارند در نظر گرفت و اجازه حضور داد. دلیلی ندارد ما برای حضور زنان در تمامی مکان های که می توانند حضور پیدا کنند ممانعت ایجاد کنیم.
وی تاکید کرد: به هر حال عده ای نمی خواهند در جامعه این اتفاق بیفتد و می خواهند تفکر و ذهن بسته خودشان را در جامعه تحمیل و اعمال کنند و این روش جز با نگاه و پیام اجتماعی قابل برگشت نیست یعنی جامعه باید صدای خودش را بلندتر از صدای آنها به گوش برساند آنها صدایشان را با برخورد با زنان به جامعه می رسانند و زنان نیز باید صدایشان را به گونه ای دیگر به گوش برسانند.
پزشکیان گفت: پیام این نوع رفتار با زنان این است که برای کنسرتی که تتلو برگزار می کند آن همه مشتری پیدا می شود این فرهنگ‌ و رفتار تتلو نیست که اینها را جذب می کند بلکه عناد در قبال رفتاری است که ما در اینجا با آنها داریم. وقتی ما آدم های خودمان را نمی پذیریم و با آنها عناد داریم عده ای به لج مشتری تفکر آدمی که از نظر محتوای فکری و یا پیام موسیقی چیزی برای گفتن ندارد می شوند و در واقع نتیجه رفتار ما رشد تتلوهاست.                           ",https://www.asriran.com/003UzB
834096,۱۴۰۱/۰۱/۲۰,فرهنگی/هنری,«ویل اسمیت» ۱۰ سال از حضور در اسکار محروم شد,آکادمی در نامه‌ای به اعضا نوشته: «اقدامی که امروز در پاسخ به رفتار ویل اسمیت انجام می‌دهیم، گامی به سوی هدفی بزرگ‌تر برای حفاظت از امنیت اجراکنندگان و مهمانانمان و بازگرداندن اعتماد به آکادمی است.»,"آکادمی اسکار اعلام کرد «ویل اسمیت» به دلیل سیلی زدن به «کریس راک» در جریان مراسم اسکار ۲۰۲۲، برای ۱۰ سال از حضور در جوایز اسکار محروم شد.
 
به گزارش ایسنا به نقل سی‌ان‌ان،  آکادمی علوم و هنرهای سینمایی اسکار در نامه‌ای به اعضای این نهاد، رفتار «ویل اسمیت» در جریان مراسم اسکار ۲۰۲۲ را «غیرقابل قبول» خواند و اعلام این بازیگر که به تازگی برنده اسکار شده به مدت ۱۰ سال اجازه حضور در هیچ رویداد یا برنامه‌ برگزار شده توسط آکادمی را نخواهد داشت. 
 
آکادمی در نامه‌ای به اعضا نوشته: «اقدامی که امروز در پاسخ به رفتار ویل اسمیت انجام می‌دهیم، گامی به سوی هدفی بزرگ‌تر برای حفاظت از امنیت اجراکنندگان و مهمانانمان و بازگرداندن اعتماد به آکادمی است.» 
 
این بازیگر ۵۳ ساله که در جریان مراسم اسکار ۲۰۲۲ به دلیل شوخی «کریس راک» کمدین آمریکایی با ظاهر همسرش به روی صحنه رفت و به او سیلی زد، گرچه پیش از این به صورت رسمی عذرخواهی کرده بود، اما چندی پیش نیز با انتشار بیانیه‌ای اعلام کرد تمامی عواقب رفتار خود را خواهد پذیرفت و فتارش را شوکه‌کننده، دردناک و غیرقابل توجیه توصیف کرد و از آکادمی اسکار استعفا داده بود. 
 
«کریس راک» هنوز واکنشی جدی به اتفاقات مراسم اسکار نداشته و تنها در یکی از برنامه‌های خود به تماشاگران گفته که هنوز در حال پردازش این است که چه اتفاقی افتاده است. 
 
«اسمیت» امسال برای بازی در فیلم «پادشاه ریچارد» موفق به کسب جایزه اسکار بهترین بازیگر نقش اول مرد شد.                           ",https://www.asriran.com/003UzA
834095,۱۴۰۱/۰۱/۲۰,سیاست خارجی,نامه ضد ایرانی سناتورهای آمریکا به بایدن,در بخش دیگر این نامه آمده است: ما از دولت شما می‌خواهیم که برای ارائه قابلیت‌های نظامی به اسرائیل با هدف دفاع از خود در مقابل ایران اقدامات فوری انجام دهید.,"چند سناتور جمهوری‌خواه آمریکا در هراس از بازگشت احتمالی دولت دموکرات جو بایدن به توافق هسته‌ای با ایران، در نامه‌ای ضد ایرانی خواستار حمایت از رژیم صهیونیستی شدند.
به گزارش ایرنا، در این نامه خطاب به بایدن ادعا شده است: به نظر می‌رسد دولت شما قصد دارد به یک توافق هسته‌ای جدید با ایران دست یابد که مسیر این کشور برای دستیابی به سلاح‌های هسته‌ای را هموار کند. ایران مجهز به سلاح هسته‌ای پیامدهای منفی بزرگی در منطقه خواهد داشت.
سناتورهای جمهوری خواه از جمله «مارکو روبیو»، «تد کروز»، «تام کاتن»، «جیم ریش»، «لیندسی گراهام»، «بیل هاگرتی» و «راگر ویکر» در ادامه ادعاهای ضد ایرانی خود افزودند: ایران هسته‌ای موجودیت اسرائیل و دولت‌های عرب متحد ما را به خطر انداخته، موقعیت آمریکا را در خاورمیانه تخریب می‌کند و در نهایت آمریکا را تهدید خواهد کرد. (بنابر این) اصلاح مسیر لازم است.
در بخش دیگر این نامه آمده است: ما از دولت شما می‌خواهیم که برای ارائه قابلیت‌های نظامی به اسرائیل با هدف دفاع از خود در مقابل ایران اقدامات فوری انجام دهید.
به گزارش ایرنا، تد کروز سناتور جمهوری‌خواه تگزاس در مصاحبه با رسانه سعودی ایران اینترنشنال مدعی شد، دلیل اینکه دولت آمریکا نمی‌خواهد جزئیات این مذاکرات (مذاکرات وین) آشکار شود این است که نتیجه این مذاکرات یک توافق وحشتناک برای آمریکا است.
دور هشتم مذاکرات رفع تحریم‌ها که از ششم دی‌ماه سال گذشته آغاز شد، ۲۰ اسفند ۱۴۰۰ به پیشنهاد مسؤول سیاست خارجی اتحادیه اروپا وارد یک دوره تنفس شد و مذاکره کنندگان برای مشورت‌های سیاسی به پایتخت‌های خود بازگشتند. قریب به اتفاق کشورهای مشارکت کننده در گفت‌ وگوها، خواهان جمع‌بندی سریع‌تر مذاکرات هستند اما دستیابی به توافق نهایی در انتظار تصمیمات سیاسی ایالات متحده آمریکا در خصوص چند موضوع باقی‌مانده مهم و کلیدی است.
همزمان برخی قانونگذاران جمهوریخواه و تندروی آمریکا در هراس از لغو تحریم‌ها علیه سپاه پاسداران انقلاب اسلامی در تقلا برای ارائه طرح‌های ضد ایرانی هستند.
اظهارات و طرح‌های ضد ایرانی تندروها در آمریکا در حالی است که اکثر سیاستمداران و مقامات جهان از جمله خود آمریکایی‌ها معتقدند تئوری ترامپ در مورد خروج از برجام و انجام توافق قوی‌تر با ایران با اعمال تحریم‌های سخت و سیاست فشار حداکثری اشتباه بود و شکست خورده است.
جمهوری اسلامی ایران می‌گوید که اگر طرف آمریکایی واقع‌بینانه عمل کند، امکان دستیابی به توافق در وین وجود دارد. توافق مد نظر ایران سندی است که تحریم‌ها به صورت حداکثری رفع و منطقه‌ هم از اجرای آن بهره‌مند شود.
حسین امیرعبداللهیان وزیر امورخارجه ایران به تازگی اعلام کرد: اگر مکثی در روند مذاکرات وین دیده می‌شود، بدلیل زیاده خواهی طرف آمریکایی است. وزارت امورخارجه در جهت کسب عالی منافع ملت و رعایت خطوط قرمزها با قدرت و منطق عمل می‌کند. هرگز زیر بار زیاده خواهی آمریکا نخواهیم رفت. اگر کاخ سفید واقع بینانه رفتار کند، توافق دست یافتنی است.                           ",https://www.asriran.com/003Uz9
834094,۱۴۰۱/۰۱/۲۰,بین الملل,سازمان ملل: حمله به ایستگاه قطار در اوکراین غیرقابل قبول است,وی تصریح کرد: این حملات نقض فاحش قوانین بین المللی بشردوستانه و قوانین بین المللی حقوق بشر هستند که عاملان آن باید پاسخگو باشند.,"سخنگوی سازمان ملل متحد حمله به ایستگاه قطار در اوکراین را کاملا غیرقابل قبول دانست.
استفان دوجاریک روز جمعه به وقت محلی به خبرنگاران گفت: حمله امروز به ایستگاه راه‌آهن کراماتورسک در شرق اوکراین که منجر به کشته و زخمی شدن تعداد زیادی از غیرنظامیان شد و سایر حملات علیه غیرنظامیان و زیرساخت‌های غیرنظامی کاملا غیرقابل قبول است.
وی تصریح کرد: این حملات نقض فاحش قوانین بین المللی بشردوستانه و قوانین بین المللی حقوق بشر هستند که عاملان آن باید پاسخگو باشند.
دوجاریک ادامه داد: دبیرکل به همه طرف‌ها، تعهداتشان را بر اساس قوانین بین‌الملل برای حفاظت از غیرنظامیان و فوریت آتش‌بس‌های بشردوستانه با هدف فراهم شدن امکان تخلیه امن و دسترسی بشردوستانه افراد گرفتار در درگیری ها یادآوری می‌کند.
وی اضافه کرد دبیر کل سازمان ملل متحد مجددا درخواست خود را از همه طرف ها برای پایان دادن فوری به این جنگ بی رحمانه تکرار می کند.
خبرگزاری فرانسه گزارش داد روز جمعه بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003Uz8
834093,۱۴۰۱/۰۱/۲۰,بین الملل,"فرانسه: حمله به ایستگاه قطار در اوکراین ""جنایت علیه بشریت"" است",سازمان ملل هفته گذشته اعلام کرد، ادعاهای معتبری مبنی بر اینکه نیروهای مسلح روسیه حداقل ۲۴ بار از بمب‌های خوشه‌ای در مناطق پرجمعیت در اوکراین استفاده کرده‌اند، دریافت کرده است.,"وزیر امور خارجه فرانسه اعلام کرد، حمله به ایستگاه راه آهن کراماتورسک در اوکراین را می‌توان در دسته ""جنایت علیه بشریت"" قرار داد.
 
به گزارش ایرنا، ""ژان ایو لودریان"" وزیر امور خارجه فرانسه روز جمعه به شبکه تلویزیونی ""فرانس ۵ "" گفت: آن‌ها ایستگاهی را هدف قرار دادند که در آن پناهجویان و غیرنظامیان حضور داشتند. بنابراین، این حمله می‌تواند به عنوان جنایت علیه بشریت تلقی شود.
 
وی همچنین از کارشناسان خواست تا برای جمع‌آوری شواهد به محل حادثه در کراماتورسک بروند تا بتوان عاملان این حمله را مورد بازخواست قرار داد. 
 
خبرگزاری فرانسه  گزارش داد، امروز (جمعه) بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۹ نفر اعلام کرده‌اند که چهار نفر آن‌ها کودک هستند. 
 
به گزارش ایرنا، اوکراین روسیه را متهم به استفاده از بمب خوشه‌ای در ایستگاه قطار کراماتورسک کرده است که در نتیجه این حمله ۵۰ نفر جان خود را از دست دادند. 
 
سازمان ملل هفته گذشته اعلام کرد، ادعاهای معتبری مبنی بر اینکه نیروهای مسلح روسیه حداقل ۲۴ بار از بمب‌های خوشه‌ای در مناطق پرجمعیت در اوکراین استفاده کرده‌اند، دریافت کرده است. 
 
میشل باشله رئیس کمیساریای حقوق بشر سازمان ملل متحد در شورای حقوق بشر در ژنو گفت که چنین حملاتی می‌تواند جنایت جنگی محسوب شود. 
 
در سال ۲۰۰۸ بیش از ۱۰۰ کشور با امضای توافقی استفاده از بمب‌های خوشه‌ای را ممنوع کردند. روسیه و اوکراین این توافق را امضا نکرده‌اند. 
 
مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند. 
 
مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود. 
 
در حمله صبح یکشنبه گذشته، موشک‌های روسیه «زیرساخت‌های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.                            ",https://www.asriran.com/003Uz7
834092,۱۴۰۱/۰۱/۲۰,اقتصادی,متقاضیان نهضت ملی مسکن که پیامک دریافت کردند، چه کنند؟,برای صد درصد کسانی که ثبت نام کردند، بررسی این سه شاخص توسط ستاد انجام و اسامی تایید شده به کارتابل استان‌ها و شهرهای جدید مورد تقاضا ارسال شده است.,"معاون مسکن و ساختمان وزیر راه و شهرسازی درباره پالایش ثبت‌نام کنندگان نهضت ملی مسکن گفت: کسانی که پیامک دریافت کرده‌اند، مدارک خود را به صورت حضوری برای تشکیل پرونده به آدرس اعلام شده در پیامک تحویل دهند تا برای واریز آورده ۴۰ میلیونی به بانک معرفی شوند.
 
به گزارش ایرنا، طی روزهای گذشته پیامکی به متقاضیان نهضت ملی مسکن ارسال شده که در آن عنوان شده است «در صورت داشتن شرایط لازم جهت تکمیل فرآیند ثبت نام با در دست داشتن اصل و کپی مدارک مورد نیاز به محل ساختمان اعلام شده در این پیامک مراجعه کنند و در غیر این صورت از سامانه حذف و عواقب بعدی بعهده متقاضی است».
 
«محمود محمودزداه» روز شنبه در گفت‌وگو با ایرنا، درباره اینکه متقاضیان نهضت ملی مسکن بعد از دریافت این پیامک چه وظیفه‌ای دارند، گفت: بررسی سه شاخص سابقه مالکیت، متاهل یا سرپرست خانوار بودن و سبز بودن فرم «ج» متقاضیان در وزارت راه و شهرسازی انجام شده است و شاخص چهارم که سابقه سکونت متقاضیان است در استان‌ها بررسی می‌شود.
 
وی توضیح داد: برای صد درصد کسانی که ثبت نام کردند، بررسی این سه شاخص توسط ستاد انجام و اسامی تایید شده به کارتابل استان‌ها و شهرهای جدید مورد تقاضا ارسال شده است.
 
معاون وزیر راه و شهرسازی گفت: در شهرهای جدید و استان‌ها سایر شاخص‌ها مرحله به مرحله بررسی شده است و کسانی که پیامک دریافت کردند مدارک خود را به صورت حضوری برای تشکیل پرونده فیزیکی به آدرس اعلام شده در پیامک تحویل دهند؛ چراکه مدارک متقاضی تا پیش از این فقط در سامانه بارگذاری و اعلام شده است.
 
محمودزاده توضیح داد: به محض اینکه سابقه ۵ سال سکونت در استان کنترل شود، فرد متقاضی برای تشکیل پرونده به نظام بانکی معرفی و بعد از افتتاح حساب و واریز وجه به پروژه متصل می‌شود.
 
آورده اولیه نهضت ملی مسکن ۴۰ میلیون تومان است
 
معاون مسکن و ساختمان وزارت راه و شهرسازی گفت: آورده اولیه نهضت ملی مسکن همان مبلغ  ۴۰ میلیون تومان است که در پنج مرحله و به منظور پیشرفت فیزیکی پروژه واریز می‌شود.تسهیلات بانکی نیز در ۴ مرحله به حساب سازنده واریز خواهد شد.
 
به گفته معاون مسکن و ساختمان وزیر راه و شهرسازی در زمان انعقاد قرارداد بین سازنده و متقاضی جدول مربوطه در خصوص زمان واریز به آگاهی و امضای طرفین می‌رسد.
 
تایید ۲ میلیون و ۳۰۰ نفر در نخستین مرحله پالایش نهضت ملی مسکن
 
محمودزاده در مورد این سوال که چه تعداد از جمعیت ۵ میلیون و ۳۰۰ هزار نفری ثبت نام کنندگان در نهضت ملی مسکن در مرحله نخست تایید شدند؟، پاسخ داد: با اشراف گسترده‌ای که نسبت به بررسی سه شاخص «سابقه مالکیت، متاهل یا سرپرست خانوار بودن و سبز بودن فرم «ج» متقاضیان» وجود داشت، از بیش از ۵ میلیون ثبت نامی در این طرح، حدود ۲ میلیون و ۳۰۰ نفر تایید شدند و بعد از بررسی در استان‌ها باز هم ممکن است این عدد کاهش یابد.
 
به گزارش ایرنا، طرح نهضت ملی مسکن یکی از سیاست‌های کلان دولت در حوزه مسکن است که ساخت چهار میلیون واحد مسکونی در چهار سال دولت سیزدهم را هدف دارد.
 
 عملیات اجرایی این طرح نیز از هفته‌ نخست آبان‌ماه ۱۴۰۰در بیشتر استان‌ها آغاز شده است.
 
بر اساس اعلام وزیر راه و شهرسازی اکنون نزدیک به ۲ میلیون و ۴۰۰ هزار واحد زمین آماده آغاز عملیات اجرایی است که با این میزان زمینی که آماده شده به همراه آغاز عملیات اجرایی بیش از ۸۸۰ هزار واحد مسکونی، بیش از ۷۰ درصد اراضی اجرای طرح نهضت ملی مسکن تامین شده است.                           ",https://www.asriran.com/003Uz6
834091,۱۴۰۱/۰۱/۲۰,عمومی,کجای تصویر اشتباه است؟ (تست دقت),,"در این تصویر، یک اشتباه وجود دارد. اکثر افراد متوجه اش می شوند ولی این که با چه سرعتی، بین شان تفاوت وجود دارد. در چند ثانیه متوجه اشتباه تصویری خواهید شد؟
خیلی عالی خواهد بود اگر زیر ۵ ثانیه پیدایش کنید.

 
۰
۰
۰
۰
۰
۰
۰
.
.
.
.
.
.
.
.
.
.
.
.
۰
پاسخ:
دستگیره و لولای در کلاس، در یک سمت هستند!
 
متوجه شدید؟
در چند ثانیه؟                           ",https://www.asriran.com/003Uz5
834034,۱۴۰۱/۰۱/۲۰,اقتصادی,جدیدترین کراس اوور اروپا و خودرویی که متفاوت طراحی شده است (+عکس),اکنون کراس اوور  1# از مرحله مفهومی عبور کرده و به عنوان محصول آینده خطوط تولید اسمارت مورد تایید قرار گرفته است.,"عصر ایران- سال گذشته برند اسمارت که با خودروهای کوچک و جمع و جور در صنعت خودرو شناسایی می شود از یک کراس اوور مفهومی متفاوت رونمایی کرد که جزئیات آن معرفی را اینجا، در گروه خودروی عصر ایران منتشر کردیم.
اکنون کراس اوور  1# از مرحله مفهومی عبور کرده و به عنوان محصول آینده خطوط تولید اسمارت مورد تایید قرار گرفته است. از این رو تصاویری که جزئیات دقیق تری از این خودرو را در اختیار بیننده قرار می دهند، منتشر شده که در ادامه نگاهی به آنها خواهیم داشت.

براساس اطلاعات جدید؛ خودرو از منظر ابعاد برابر با 4270 میلیمتر در طول، 1820 میلیمتر در عرض و 1640 میلیمتر در ارتفاع توسعه یافته است. فاصله بین محورها نیز برابر با 2750 میلیمتر است. وزن نیز حدود 1820 کیلوگرم محاسبه شده است.
این کراس اوور الکتریکی از موتور الکتریکی در هماهنگی با بسته باتری 66 کیلووات ساعت(نیکل، کبالت، منگنز) استفاده می کند. مجموع خروجی پیشرانه 268 اسب بخار و گشتاور برابر با 343 نیوتن متر است. موتور الکتریکی با محور عقب در ارتباط قرار دارد. بیشینه سرعت نیز برابر با 180 کیلومتر برساعت اعلام شده است.
با پشتیبانی از شارژر 22AC کیلوواتی، ظرفیت باتری طی 3.5 ساعت از 10 به 80 می رسد. اما در صورت استفاده از شارژر DC 150 کیلوواتی زمان شارژ مورد اشاره به 30 دقیقه کاهش خواهد یافت.
برد حرکتی نیز بین 420 تا 440 کیلومتر اعلام شده است.
فضای کابین یک محیط کاملا مینیمال را پیش روی مخاطب قرار می دهد تا فناوری را در ترکیبی جذاب از سادگی و کیفیت احساس کند. نمایشگر 12.8 اینچی تنظیمات سیستم سرگرمی و نمایشگر 9.2 اینچی اطلاعات کیلومتر از جذابیت های اصلی این بخش است. لوگوی سیستم صوتی از برند حرفه ای بیتس نیز در بلندگوها قابل مشاهده است.
به قیمت و زمان حضور در بازار اشاره ای نشده است.
                                                                                                                                                                                                                      ",https://www.asriran.com/003UyA
834033,۱۴۰۱/۰۱/۲۰,اقتصادی,مرسدس بنز SL جدید؛ یک رودستر 4 سیلندر بسیار سریع! (+عکس),این پیشرانه از یک سیستم توربوی الکتریکی تکی استفاده می کند که معماری آن براساس مهندسی خودروهای ویژه فرمول 1 توسعه یافته است.,"عصر ایران- مرسدس بنز از نسل جدید رودستر کلاس اس ال رونمایی کره که مهمترین تغییر مرتبط با آن مربوط به پیشرانه M 139 توربوشارژ 2 لیتری می شود. این پیشرانه از یک سیستم توربوی الکتریکی تکی استفاده می کند که معماری آن براساس مهندسی خودروهای ویژه فرمول 1 توسعه یافته است.
در مجموع باید گفت در اس ال 43 جدید یک سیستم 48 ولتی الکتریکی بسیار کوچک(از نظر اندازه) کنترل توربو را به دست دارد. اما حاصل این مهندسی و خلاقیت به کار رفته در آن نیز بسیار قابل توجه و در نوع خود متفاوت است زیرا این پیشرانه 381 اسب بخار خروجی و 480 نیوتن متر گشتاور دارد.

سیستم استارتر-ژنراتور می تواند 14 اسب بخار بیشتر را (برای بازه زمانی کوتاه) به ساختار پیشرانه تزریق کند تا در نهایت بتوانیم این مجموعه را یک هیبرید ملایم بنامیم. در بخش جعبه دنده نیز از نمونه 9 سرعته ام س تی استفاده شده که با محور عقب در ارتباط است.
مرسدس بنز اس ال 43 جدید در آزمایش ها طی 4.9 ثانیه از حالت توقف به سرعت 100 کیلومتر برساعت می رسد. بیشینه سرعت ثبت شده نیز برابر با 275 کیلومتر برساعت است.
رینگ های آلومینیومی استاندارد در اندازه 19 اینچی انتخاب شده اند اما در حالت آپشن نمونه 20 و 21 اینچی نیز قابل سفارش است.
در قسمت کابین نیز بالاترین کیفیت جزئیات و فناورانه همانند سایر محصولات این کمپانی توسط مرسدس بنز تضمین شده است و تجربه ای متفاوت را برای سرنشین ها ایجاد خواهد کرد.
                                                                                                                     
                            ",https://www.asriran.com/003Uy9
834090,۱۴۰۱/۰۱/۲۰,بین الملل,حمله روسیه به ایستگاه قطار اوکراین / 40 کشته,شهردار کراماتورسک در گفتگو با بی‌بی‌سی گفته است که چهار هزار نفر که اکثر آنها زن، کودک و افراد سالخورده بودند در صدد بودند قبل از حمله گسترده روسیه به منطقه دونباس با قطار به مناطق دیگر پناه ببرند.,"حمله موشکی به ایستگاه شهر کراماتورسک در شرق اوکراین دست کم 40 کشته و شماری زخمی برجای گذاشته است.
به گزارش بی بی سی، این ایستگاه زمانی هدف اصابت چند فروند موشک قرار گرفت که تعداد زیادی غیرنظامیان به منظور فرار از منطقه جنگی در صدد بودند با قطار به مناطق غربی‌تر پناه ببرند.
مقامات اوکراینی گفته‌اند که نیروهای روسیه در شرایطی این ایستگاه را هدف موشک‌پرانی قرار دادند که از خروج غیرنظامیان به وسیله قطار آگاهی داشتند و ساعات حرکت قطار از این ایستگاه هم همه روزه اعلام می‌شود.
رئیس شرکت راه‌آهن دولتی اوکراین گفته دو موشک به ایستگاه راه‌آهن شهر کراماتورسک در منطقه دونتسک اصابت کرده است.
یک شاهد عینی به بی‌بی‌سی گفته است: ""من در حال رانندگی از روی یک پل نزدیک ایستگاه قطار بودم که مثل روزهای قبل شلوغ بود و بیش از هزار نفر را در آنجا دیدم.""
او گفته است که حدود دو دقیقه پس از دور شدن از ایستگاه صدای پنج تا ۱۰ انفجار را شنیده است. به گفته یک شاهد عینی دیگر، پدافند هوایی اوکراین دست‌کم یک فروند از موشک‌ها را ردگیری و منهدم کرد.
اولکساندر هونچارنکو، شهردار کراماتورسک در گفتگو با بی‌بی‌سی گفته است که چهار هزار نفر که اکثر آنها زن، کودک و افراد سالخورده بودند در صدد بودند قبل از حمله گسترده روسیه به منطقه دونباس با قطار به مناطق دیگر پناه ببرند.
او گفته است که در این حمله، حدود صد نفر هم به شدت زخمی شده‌اند. او روسیه را متهم کرده است که عمدا این ایستگاه را هدف حمله موشکی قرار داده است.                           ",https://www.asriran.com/003Uz4
834089,۱۴۰۱/۰۱/۱۹,اجتماعی ,فضای مجازی، قاتل تلویزیون می‌شود؟,با این وجود بزرگ‌ترین چالش، ممکن است از نظر مالی به وجود بیاید؛ زیرا ساخت یک پلتفرم تعاملی می‌تواند بسیار هزینه‌بر باشد.,"کارشناسان هشدار داده‌اند که با روی آوردن جوانان به شکل‌های دیگری از سرگرمی‌های مجازی از جمله جهان مجازی متاورس، امکان از بین رفتن مخاطبان برنامه‌های تلویزیونی سنتی و حذف این برنامه‌ها وجود دارد.
به گزارش ایسنا و به نقل از دیلی‌میل، ""فردریک کاوازا"" (Frederic Cavazza)، یکی از بنیانگذاران یک شرکت فرانسوی متخصص در تحول دیجیتال به نام ""سیسک"" (Sysk) می‌گوید که جوانان از تماشاگران منفعل تلویزیون به بازیکنان فعال در رسانه‌های تعاملی تبدیل شده‌اند و از صفحه‌ نمایش‌ها به تلفن‌های هوشمند روی آورده‌اند. وی افزود: اگر شبکه‌های تلویزیونی خود را با این شرایط وفق ندهند، همراه با مخاطبان خود از بین خواهند رفت.
در دهه گذشته تعداد بینندگان تلویزیون زیر ۳۵ سال به نصف کاهش یافته و انتظار می‌رود با توسعه متاورس این میزان بیش از پیش کاهش یابد.
اگر این برنامه‌های تلویزیونی می‌خواهند بقای خود را حفظ کنند، باید با پلتفرم‌هایی مثل فورتنایت (Fortnite)، روبلاکس (Roblox) و ماینکرفت (Minecraft) رقابت کنند.
به گفته‌ی شرکت تحقیقاتی دوبیت (Dubit)، نیمی از کودکان بین ۹ تا ۱۲ سال در ایالات متحده دست کم یکبار در هفته از پلتفرم روبلاکس استفاده می‌کنند؛ پلتفرمی که در آن می‌توان با دوستان معاشرت کرد، به بازی پرداخت و حتی در کنسرت‌ها شرکت کرد.
""متیو وارنفورد"" (Matthew Warneford)، یکی از بنیانگذاران ""دوبیت"" که شرکتی است که برای پلتفرم‌های متاورس بازی تولید می‌کند، می‌گوید: رسانه‌ها باید تصمیم بگیرند که آیا می‌خواهند به برنامه‌های تلویزیونی رو به افول پایبند بمانند یا برند خود را وارد پلتفرم‌های متاورس کنند. در حالی که متاورس هنوز مفهومی نسبتا جدید است، ‌شرکت‌های تلویزیونی زمان لازم برای تطبیق پیدا کردن با آن را دارند.
اگرچه آن‌ها با چالش‌هایی نیز در رابطه با افراد مسن که به این برنامه‌های تلویزیونی سنتی وابسته هستند و جوانانی که علاقه‌مند به تعامل بیشتر هستند، مواجه خواهند شد. ""کتی برم"" (Kati Bremme)، رئیس بخش نوآوری تلویزیون فرانسه می‌گوید: اگر می‌خواهیم برای مخاطب جذاب بمانیم، باید خودمان را در ‌همه‌ی ‌این زمینه‌ها تقویت کنیم.تا کنون شرکت‌های تلویزیونی از اختلالات ناشی از فناوری‌های جدید مصون مانده‌اند، زیرا برخلاف روزنامه‌ها و مجلات درآمد تبلیغاتی آن‌ها تا حد زیادی تحت تاثیر قرار نگرفته است. اما ""وارنفورد"" باور دارد که این رویه می‌تواند سریع‌تر از تصور عموم تغییر کند.
با این وجود بزرگ‌ترین چالش، ممکن است از نظر مالی به وجود بیاید؛ زیرا ساخت یک پلتفرم تعاملی می‌تواند بسیار هزینه‌بر باشد.                           ",https://www.asriran.com/003Uz3
834088,۱۴۰۱/۰۱/۱۹,اجتماعی ,بخشش یک اعدامی بعد از 4 سال,پرونده حمید برای رسیدگی از جنبه عمومی جرم بزودی به دادگاه کیفری استان تهران ارجاع خواهد شد.,"مرد جوان که به خاطر پس گرفتن طلب ۴۲۸ میلیون تومانی‌اش مرتکب قتل و پس از محاکمه به قصاص محکوم شده بود بعد از ۱۰ جلسه صلح و سازش، موفق به جلب رضایت خانواده مقتول شد.
  روزنامه «ایران» در ادامه نوشت: ۲۸ اسفند سال ۹۶، خبر تیراندازی مرگبار در یکی از خیابان‌های حوالی چهارراه گلوبندک تهران به بازپرس جنایی و تیم بررسی صحنه جرم اعلام شد.
با شروع تحقیقات و در بررسی‌های اولیه از صحنه جنایت، مأموران با جسد مرد ۶۰ ساله‌ای مواجه شدند که با شلیک دو گلوله از پا درآمده بود. در تحقیقات میدانی یکی از مغازه‌داران سرنخ کشف این جنایت را به پلیس داد و گفت: کسی را که شلیک کرد، می‌شناسم او دلار فروش است و معمولاً در این حوالی اقدام به فروش دلار می‌کند.
با شناسایی هویت متهم فراری، تحقیقات برای دستگیری او ادامه یافت تا اینکه اردیبهشت سال ۹۷ و حدود دو ماه بعد از جنایت، حمید در ساختمانی نیمه‌کاره در محدوده ولنجک بازداشت شد. مرد جوان در تحقیقات به جرم خود اعتراف کرد و گفت: من اختلافی با مقتول نداشتم، مشکل من با پژمان خواهرزاده او بود. مدتی قبل با مردی بازاری آشنا شدم و او پسرش را که در کار خرید و فروش دلار بود به من معرفی کرد.
با پژمان معاملات دلار را آغاز کردم و از آنجا که پولی نداشتم، به ناچار گوسفندان و طلاهای همسرم را فروختم و در این کار سرمایه‌گذاری کردم. بعد از مدتی و در آخرین معامله‌ای که دی ماه ۹۶ با پژمان داشتم، ۴۲۸ میلیون تومان به او دادم و قرار شد فردای آن روز پول را به من برگرداند. اما به جای پولم یک میلیون و ۲۰۰ هزار تومان به‌عنوان سود به من داد و از من خواست فردای آن روز سراغش بروم. البته من کاری برایم پیش آمد و ۸ روز بعد که سراغ پژمان رفتم متوجه شدم او فرار کرده است.
متهم ادامه داد: مدام سراغ خانواده‌اش می‌رفتم تا ردی از او به‌دست آورم، اما آنها می‌گفتند پول را به پژمان دادی از خودش بگیر. حتی یک بار مرا به پارکینگی برده و به زور مجبورم کردند برگه‌ای که در آن نوشته بودند من همه بدهی‌ام را پس گرفته‌ام امضا کنم، من هم به ناچار این کار را کردم اما آنها فقط ۹۰ میلیون تومان به من دادند.
در تمام این مدت دنبال پژمان بودم و حتی شب‌ها در پارک می‌خوابیدم تا ردی از او به‌دست بیاورم اما بی‌فایده بود. تا اینکه یک ماه قبل از این حادثه دوستان پژمان مردی را به من نشان دادند و گفتند این مرد دایی‌ پژمان است و از محل زندگی خواهرزاده‌اش خبر دارد. من هم سراغ مرد میانسال رفتم و با او آشنا شدم و گفتم خواهرزاده‌ات پول مرا نمی‌دهد اما او نیز مدعی بود که از پژمان بی‌خبر است.
اما واقعیت را نمی‌گفت، چرا که مدتی بعد به حساب من ۲۰ میلیون تومان واریز کرد که مطمئنم به درخواست پژمان این کار را کرده بود. روز حادثه دوباره او را دیدم و در مورد پژمان پرسیدم، او اظهار بی‌اطلاعی کرد که من عصبانی شدم و زمانی که وارد خیابان شد تا سوار موتورش شود به او تیراندازی کردم. پس از جنایت هم فرار کردم تا اینکه توسط پلیس دستگیر شدم. 
با اعتراف مرد جوان، پرونده او تکمیل و برای رسیدگی به دادگاه کیفری استان تهران ارسال شد. باتوجه به درخواست اولیای دم برای قصاص، اعترافات متهم، شواهد و مدارک موجود در پرونده و بازسازی صحنه جرم، قضات دادگاه کیفری حکم بر قصاص صادر کردند.
با تأیید این حکم از سوی قضات دیوانعالی کشور، پرونده مرد جوان برای اجرای حکم به شعبه چهارم دادیاری اجرای احکام دادسرای امور جنایی تهران ارجاع شد. با تلاش دادیار امین کرمانی‌نژاد و برگزاری ۱۰ جلسه صلح و سازش، خانواده مقتول سرانجام راضی شدند به شرط دریافت دیه از قصاص متهم گذشت کنند. بدین ترتیب پرونده حمید برای رسیدگی از جنبه عمومی جرم بزودی به دادگاه کیفری استان تهران ارجاع خواهد شد.                            ",https://www.asriran.com/003Uz2
834087,۱۴۰۱/۰۱/۱۹,فرهنگی/هنری,برنامه شبکه نمایش/ پخش فیلم‌هایی با موسیقی چشم‌آذر,فیلم های منتخبی که موسیقی آنها توسط چشم آذر ساخته شده در هفته آینده به این شرح است: «لنگرگاه»، «غریبه»، «آخرین مرحله» ، «می خواهم زنده بمانم»، «دیگه چه خبر»، «خواهران غریب» و «نبات».,"شبکه نمایش هفته آینده قصد دارد در بخش مرور آثار نگاهی به فیلم‌های زنده‌یاد «ناصر چشم آذر» ـ موسیقی‌دان و آهنگساز ـ داشته باشد.
به گزارش ایسنا برنامه پخش فیلم های شبکه نمایش به شرح زیر خواهد بود:
ساعت ۱۳:فیلم و تله فیلم های ایرانی شبکه نمایش از شنبه ۷ تا ۱۳ اسفند ماه پخش خواهد شد: «حفره»، «قبل از غروب»، « رسم رفاقت »، «شکوه عشق»، «زمانی برای درنگ »، «فصل تازه»، «دو فیلم با یک بلیط» نام فیلم های این بخش است.
ساعت ۱۹: فیلم های منتخب خانوادگی، که بخش ثابت ساعت ۱۹ شبکه نمایش است، در هفته پیش رو به ترتیب شامل این فیلم ها خواهد بود: «افسانه های خزان»، «امید، شجاعتی جاودانه»، «قانون سرزمین»، «پایان راه» ، «خانواده موروثی»، «مردان جدی» و «حامی گرگ».
ساعت ۲۱:فیلم های منتخبی که موسیقی آنها توسط چشم آذر ساخته شده در هفته آینده به این شرح است: «لنگرگاه»، «غریبه»، «آخرین مرحله» ، «می خواهم زنده بمانم»، «دیگه چه خبر»، «خواهران غریب» و «نبات».
ساعت ۲۳:فیلم های ساعت ۲۳ شبکه نمایش شامل این فیلم هاست: «فراسرعت»، « همیشه» ، «غرق شده در ساحل»، «حسابدار»، « تاریک ترین ذهن ها»، «ماشین جنگ» و«هتل آرتمیس».
ساعت یک بامداد: منتخب فیلم های کلاسیک این هفته نمایش نیز به ترتیب روز پخش: «زنده باد زاپاتا» ، «سامورایی شوگان » «آماتور» ، «دره من چه سرسبز بود»، «سه ثانیه به جهنم »، «تام هورن» و «نوادا اسمیت» هستند.                           ",https://www.asriran.com/003Uz1
834086,۱۴۰۱/۰۱/۱۹,اجتماعی ,کرج و زاهدان بالاترین آمار حاشیه‌نشینی / 10 درصد زندانیان ایران در استان البرز,برداشت بیش از ۷۰ درصد منابع زیر زمینی ما را با فرونشست ۳۰ سانتی‌متری زمین در دشت‌ها مواجه کرده است.,"نماینده کرج، فردیس و اشتهارد گفت: امروز بیش از ۲۰ برابر توان اکولوژیکی کرج جمعیت در این شهر بارگذاری شده است.
به گزارش ایسنا، مهدی عسگری شامگاه پنجشنبه در جلسه شورای اداری استان البرز که به ریاست رئیس جمهور برگزار شد، با اشاره به وضعیت نامناسب حاشیه نشینی در کرج اظهار کرد: در حال حاضر کلانشهر کرج حدود ۹۰۰ هزار حاشیه‌نشین دارد که در کنار زاهدان بیشترین آمار حاشیه‌نشین در کشور محسوب می‌شود.
وی با تاکید بر اینکه کلانشهر کرج بیش از ظرفیت واقعی خود جمعیت در خود جای داده، ادامه داد: امروز بیش از ۲۰ برابر توان اکولوژیکی کرج جمعیت در این شهر بارگذاری شده است.
نماینده مردم کرج در مجلس تصریح کرد: از وضعیت تراکم فروشی کرج می‌توان دریافت که طرح‌های توسعه کشور رضایت مردم را جلب نکرده است.
وی با اشاره به توسعه نامتوازن کرج اظهار کرد: کرج در گذشته باغ‌شهری با آب و هوای بسیار خوب بوده و امروز به این وضعیت در آمده که از تبعات توسعه نامتوازنی است که در کشور اتفاق افتاده است. این ضرر تا کجا می‌خواهد ادامه یابد.
وی با بیان اینکه پایه های اعتباری البرز هیچ تناسبی با سرانه‌ها و نرخ مهاجرت ندارد، تصریح کرد: توجهی به توان اکولوژیکی استان در تصمیم‌ها و طرح‌های توسعه‌ای صورت نگرفته و باید از بارگذاری مازاد جلوگیری شود.
عسگری ساماندهی مناطق حاشیه‌ای و بافت های فرسوده را از دیگر اولویت‌های استان عنوان کرد.
وی خاطرنشان کرد: البرز میزبان ۱۰ درصد زندانیان کشور است که مشکلات زیادی را برای استان ایجاد کرده است.
وی با اشاره به کسری ۵۴۰ میلیون متر مکعبی آبخوان‌ها گفت: برداشت بیش از ۷۰ درصد منابع زیر زمینی ما را با فرونشست ۳۰ سانتی‌متری زمین در دشت‌ها مواجه کرده است.
به گفته این نماینده مجلس ساماندهی آب‌های سطحی و فاضلاب شهری و انتقال زندان‌ها از دیگر موضوعاتی است که نیاز به رسیدگی دارد.
عسگری از دیگر مشکلات البرز را ترافیک درون شهری و برونشهری عنوان کرد و گفت: با وجود اینکه کلانشهر شده‌ایم یک متر بزرگراه و مترو نداریم در حالی که پرترددترین محور مواصلاتی کشور اتوبان کرج تهران است که امسال دولت برای طرح ادامه همت فقط ۴ و نیم میلیارد تومان در بودجه پیش‌بینی کرده است.
وی اظهار کرد: در اعتبارات نفت سهم چندانی نداریم و سهم ما از اعتبارات ملی پاسخگو مشکلات نیست.                           ",https://www.asriran.com/003Uz0
834043,۱۴۰۱/۰۱/۱۹,بین الملل,ارتش آمریکا و یک رکورد در نیمکره غربی(+عکس),فرآیند چاپ بسیار شبیه به پروژه های چاپ سه بعدی پیشین است و از لاواکریت-نوعی ماده بتن مانند با مقاومت بالا- استفاده می شود که از یک نازل خارج شده تا ساختار پایه ساختمان شکل بگیرد.,"عصر ایران؛ مجله تصویری سلاح - فناوری معماری چاپ سه بعدی با سرعت و کارایی خود، پتانسیل زیادی برای استفاده نظامی دارد. ارتش آمریکا این موضوع را مورد توجه قرار داده و ساخت سه پادگان آموزشی چاپ سه بعدی شده را هدف قرار داده است. این سه پادگان بزرگ‌ترین سازه های چاپ سه بعدی شده در نیمکره غربی خواهند بود.

این پروژه در پایگاه فورت بلیس، تگزاس، اجرا خواهد شد و واحد نوآوری دفاعی (DIU)، فرماندهی مدیریت نصب و راه اندازی (IMCOM)، و مرکز پژوهش و توسعه مهندسی (ERDC) ارتش آمریکا در آن نقش دارند. این پروژه با استفاده از چاپگرهای سه بعدی ولکان شرکت آیکان (ICON) که در حال حاضر نامی پیشرو در این صنعت است، ساخته خواهد شد.
طراحی این پادگان ها توسط لوگان آرکیتکچر انجام شده است که معمار پروژه اخیر چاپ سه بعدی ""خانه صفر"" (House Zero) آیکان نیز بوده است.
هر یک از این سه پادگان بیش از 5700 فوت مربع (تقریبا 530 متر مربع) مساحت دارند که هر کدام را به بزرگ‌ترین سازه های چاپ سه بعدی شده در نیمکره غربی تبدیل می کند.

پس از تکمیل، آنها میزبان 72 سرباز در هر پادگان خواهند بود. فرآیند چاپ بسیار شبیه به پروژه های چاپ سه بعدی پیشین است و از لاواکریت-نوعی ماده بتن مانند با مقاومت بالا- استفاده می شود که از یک نازل خارج شده تا ساختار پایه ساختمان شکل بگیرد. سپس، ساختمان توسط کارگران با قرار گرفتن درها، سقف، پنجره ها، سیم کشی، و هر چیز مورد نیاز دیگر تکمیل می شود.
این پروژه نشانه دیگری است که ارتش آمریکا درباره استفاده از معماری چاپ سه بعدی شده جدی است و روند استفاده از پادگان های چاپ سه بعدی پیشین که توسط تفنگداران دریایی آمریکا ساخته شده بودند را دنبال می کند.

به گفته  داگلاس گابرام فرمانده بخش فرماندهی مدیریت نصب و راه اندازی ارتش آمریکا، این پروژه از هر سه اولویت ارتش شامل افراد، آمادگی و مدرن‌سازی پشتیبانی می کند.
ساخت تاسیسات با استفاده از این فناوری مدرن به کاهش هزینه های نیروهای کار، زمان برنامه ریزی و افزایش سرعت ساخت و ساز تاسیسات آینده کمک می کند. ما به دنبال راه های دیگری برای استفاده از این تکنیک نوآورانه برای تسریع ساخت و ساز انواع دیگر تاسیسات و نه فقط پادگان ها هستیم.
انتظار می رود این پروژه طی 10 ماه تکمیل شود.                           ",https://www.asriran.com/003UyJ
834085,۱۴۰۱/۰۱/۱۹,اقتصادی,درخواست از رهبری برای تعیین تکلیف منطقه آزاد اردبیل,منطقه آزاد تمام استان‌های مرزی کار می‌کند جز منطقه آزاد اردبیل.,"نماینده ولی فقیه در استان و امام جمعه اردبیل گفت: برای تعیین تکیف نهایی اجرای مصوبه تشخیص مصلحت نظام در ایجاد منطقه آزاد استان اردبیل از مقام معظم رهبری درخواست کردیم تا دستور لازم را صادر کنند.
آیت الله سید حسن عاملی در خطبه های این هفته نماز جمعه شهر اردبیل با اشاره به موضوع منطقه آزاد تجاری در استان گفت: منطقه آزاد تمام استان‌های مرزی کار می‌کند جز منطقه آزاد اردبیل.  تمام استان‌های مرزی که اخیراً مجوز منطقه آزاد گرفتند مشغول احداث زیرساخت‌ها هستند جز منطقه آزاد اردبیل که نمی دانیم علت چیست.
وی ادامه داد: ماجرا از این قرار است که مجلس چهار نقطه را تصویب کرد اما مجمع تشخیص مصلحت آن را به یک نقطه تقلیل داد و جای آن را هم مشخص نکرد بلکه به خود دولت واگذار کرد به دولت گفتیم این مصوبه را اجرا کنید گفتند خطر امنیتی دارد هر نقطه را تعیین کنیم نقاط دیگر اعتراض می‌کنند گفتیم پس هر چهار نقطه را اعلام کنید گفتند خلاف مصوبه است گفتیم پس دو نقطه را اعلام و بقیه را در آینده الحاق کنید گفتند خلاف مصوبه است گفتیم پس تعیین یک نقطه را به خود استان محول کنید آقای لاریجانی فرمود خلاف مصوبه است و این گونه بود که مصوبه مجمع کار را به بن بست رساند.
عاملی افزود: یک اکیپ فنی قابلیت تمام نقاط را ملاحظه و سپس فقط یک نقطه را حائز شرایط دانستند و به رئیس جمهور گزارش دادند اما باز در اجرا از اوضاع امنیتی واهمه کردند یا شاید علت دیگری در کار بود که ما متوجه نشدیم.
عضو مجلس خبرگان رهبری با اشاره به پیگیری هایی که در راستای اجرایی شدن منطقه آزاد صورت گرفته است، خاطرنشان کرد: ما در استان اعلام کردیم هر چه تصمیم بگیرید می پذیریم اما باز به جایی نرسید. مسئولان هر چه تصمیم بگیرند ما قبول داریم و با آن مشکل نداریم دوم اینکه اگر یک نقطه یا دو نقطه را تعیین کردند اهالی بقیه نقاط نگران نباشند در آینده بقیه از طریق الحاق به منطقه آزاد ملحق می‌شوند همچنان که در سایر مناطق آزاد کشور از طریق الحاق توسعه های بزرگ انجام داده اند الحاقیه بعضی از مناطق آزاد از کل چهار نقطه ما بیشتر است.                           ",https://www.asriran.com/003Uyz
834084,۱۴۰۱/۰۱/۱۹,اجتماعی ,تعطیلی مدارس و مهدهای کودک مشهد,این تعطیلی به دلیل آلودگی هواست.,"آموزش و پرورش خراسان رضوی در اطلاعیه‌ای کلیه مهدهای کودک و مراکز پیش دبستانی و مدارس دوره ابتدایی در نواحی هفتگانه مشهد، مناطق احمدآباد، تبادکان و رضویه را به دلیل آلودگی هوا تعطیل اعلام کرد.
آموزش و پرورش خراسان رضوی در اطلاعیه‌ای کلیه مهدهای کودک و مراکز پیش دبستانی و مدارس دوره ابتدایی در نواحی هفتگانه مشهد، مناطق احمدآباد، تبادکان و رضویه را به دلیل آلودگی هوا تعطیل اعلام کرد.
در این اطلاعیه آمده است که «مطابق مصوبه کارگروه اجرایی و اضطراری کاهش آلودگی هوای استان و با توجه به آلودگی هوا کلیه مهدهای کودک، مراکز پیش دبستانی و مدارس دوره ابتدایی در نواحی هفتگانه مشهد و مناطق احمدآباد، تبادکان و رضویه فردا شنبه ٢٠ فروردین ماه در دو نوبت صبح و عصر تعطیل است.
ضمنا کلاس های آموزشی در این مدارس به شکل غیرحضوری و از طریق شبکه شاد برگزار می‌شود.
همچنین برگزاری فعالیت‌های ورزشی در مدارس متوسطه اول و دوم در فضاهای روباز ممنوع است».                           ",https://www.asriran.com/003Uyy
834083,۱۴۰۱/۰۱/۱۹,بین الملل,آمریکا: مسیر دیپلماسی معنادار برای بازگشت به توافق هسته ای را دنبال می کنیم,گروهی متشکل از ۱۸ نماینده دمکرات مجلس نمایندگان آمریکا که از هم حزبی های جو بایدن رئیس جمهوری آمریکا هستند، با بازگشت احتمالی به توافق هسته ای با ایران مخالفت و ادعا کردند شرایط گزارش شده از این توافق بسیار نگران کننده است.,"دستیار موقت وزیر امور خارجه آمریکا در امور خاور نزدیک اعلام کرد منتقدان برجام جایگزینی برای آن ندارند.
به گزارش ایرنا؛ ""یائل لمپرت"" دستیار موقت وزیر خارجه آمریکا در امور خاور نزدیک در نشستی در جامعه یهودیان آمریکا گفت: دولت آمریکا مسیر"" دیپلماسی معنادار"" برای بازگشت به توافق هسته ای ایران دنبال می کند.
وی گفت که نگرانی های جامعه یهودیان را در خصوص این مذاکرات درک می کند.
لمپرت خاطرنشان کرد درک می کنم تعدادی ممکن است در خصوص بازگشت به توافق نگرانی های جدی داشته باشند، به این نگرانی ها احترام می گذارم. با انتقادها آشنا هستم اما منتقدان ما جایگزینی برای برجام ندارند.
گروهی متشکل از ۱۸ نماینده دمکرات مجلس نمایندگان آمریکا که از هم حزبی های جو بایدن رئیس جمهوری آمریکا هستند، با بازگشت احتمالی به توافق هسته ای با ایران مخالفت و ادعا کردند شرایط گزارش شده از این توافق بسیار نگران کننده است.                           ",https://www.asriran.com/003Uyx
834082,۱۴۰۱/۰۱/۱۹,سیاست خارجی,تماس تلفنی وزیران خارجه ایران و کویت / اختلاف بر سر میدان نفتی مشترک,ایران و کویت بر سر بهره برداری از میدان نفتی آرش / الدره اختلاف دارند.,"وزیر امور خارجه ایران در گفت وگوی تلفنی با همتای کویتی خود، بر آمادگی جمهوری اسلامی ایران برای بسط مناسبات دوجانبه با کویت و انجام گفت وگوهای منطقه ای تاکید کرد.
به گزارش ایرنا، حسین امیرعبداللهیان وزیر امور خارجه در یک تماس تلفنی با شیخ احمد ناصر الصباح وزیر خارجه کویت، ضمن تبریک ماه مبارک رمضان به دولت و ملت کویت در خصوص موضوعات مورد علاقه فی مابین از جمله مناسبات دوجانبه، تحولات منطقه ای و بین المللی گفتگو و تبادل نظر کرد.
وزیر امور خارجه با اعلام آمادگی جمهوری اسلامی ایران برای بسط مناسبات دوجانبه با کویت و انجام گفتگوهای منطقه ای، تاکید کرد: دولت جمهوری اسلامی ایران در چارچوب اولویت سیاست توسعه همه جانبه روابط با همسایگان، علاوه بر گفت وگو، بر همکاری عملی منطقه ای تاکید دارد و همکاری منطقه ای را به نفع امنیت، پیشرفت و توسعه منطقه می دانیم.
امیرعبداللهیان با اشاره به برقراری آتش بس موقت در یمن اظهار داشت، جمهوری اسلامی ایران از برقراری آتش بس در یمن استقبال کرد و در ادامه بر ضرورت رفع کامل محاصره انسانی و ارسال کمک های انسانی به یمن تاکید دارد.
وزیر امور خارجه در بخش دیگری از این گفت وگوی تلفنی آخرین وضعیت مذاکرات وین برای لغو تحریم ها را تبیین کرد.
وزیر امور خارجه کویت نیز در این گفت وگوی تلفنی متقابلا ماه مبارک رمضان را به همتای ایرانی خود، دولت و مردم ایران تبریک گفت و بر عزم کشور متبوعش برای توسعه مناسبات با ایران تاکید کرد.
شیخ احمد ناصر الحمد الصباح ابراز امیدواری کرد، استمرار آتش بس، زمینه ساز گفت وگوهای یمنی و حل و فصل بحران یمن شود.
وی در پاسخ به لزوم تعیین مرز آبی و بهره برداری از میادین مشترک، آمادگی کویت را برای از سرگیری مذاکرات حقوقی دو کشور اعلام کرد.
شیخ احمد الصباح با دعوت از وزیر امور خارجه کشورمان برای سفر به کویت و گفت وگو درخصوص روند گسترش مناسبات دوجانبه و تحولات منطقه ای، بر موضع حمایتی کویت از مذاکره و گفتگوی منطقه ای تاکید کرد.
                           ",https://www.asriran.com/003Uyw
834081,۱۴۰۱/۰۱/۱۹,بین الملل,بایدن: به کمک های امنیتی و تحویل تسلیحات به اوکراین ادامه خواهیم داد,ما همزمان با مستند کردن اقدامات روسیه، از متحدان و شرکای خود برای تحقیقات در خصوص این حمله حمایت خواهیم کرد و روسیه را پاسخگو خواهیم ساخت.,"جو بایدن رئیس جمهوری آمریکا حمله موشکی به ایستگاه قطار کراماتورسک در اوکراین را که منجر به کشته شدن ده‌ها غیرنظامی شد ""یک جنایت وحشتناک دیگر توسط روسیه"" خواند.
به گزارش ایرنا؛ رئیس جمهوری آمریکا روز جمعه به وقت محلی در حساب کاربری خود در توییتر نوشت: ما به کمک های امنیتی و تحویل تسلیحات به اوکراین ادامه خواهیم داد.
بایدن افزود: ما همزمان با مستند کردن اقدامات روسیه، از متحدان و شرکای خود برای تحقیقات در خصوص این حمله حمایت خواهیم کرد و روسیه را پاسخگو خواهیم ساخت.
به گزارش ایرنا، اوکراین روسیه را متهم به استفاده از بمب خوشه ای در ایستگاه قطار کراماتورسک کرده است که در نتیجه این حمله ۵۰ نفر جان خود را از دست دادند.
سازمان ملل هفته گذشته اعلام کرد که ادعاهای معتبری مبنی بر اینکه نیروهای مسلح روسیه حداقل ۲۴ بار از بمب های خوشه ای در مناطق پرجمعیت در اوکراین استفاده کرده اند، دریافت کرده است.
میشل باشله رئیس کمیساریای حقوق بشر سازمان ملل متحد در شورای حقوق بشر در ژنو گفت که چنین حملاتی می تواند جنایت جنگی محسوب شود.
در سال ۲۰۰۸ بیش از ۱۰۰ کشور با امضای توافقی استفاده از بمب های خوشه ای را ممنوع کردند. روسیه و اوکراین این توافق را امضا نکرده اند.
مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند.
 مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود.
در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.
خبرگزاری فرانسه افزود: امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.                           ",https://www.asriran.com/003Uyv
834080,۱۴۰۱/۰۱/۱۹,بین الملل,بایدن: حمله روسیه به ایستگاه قطار اوکراین جنایت وحشتناک است,امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.,"جو بایدن رئیس جمهوری آمریکا حمله موشکی به ایستگاه قطار کراماتورسک در اوکراین را که منجر به کشته شدن ده‌ها غیرنظامی شد ""یک جنایت وحشتناک دیگر توسط روسیه"" خواند.
به گزارش ایرنا، رئیس جمهوری آمریکا روز جمعه به وقت محلی در حساب کاربری خود در توییتر نوشت: ما به کمک های امنیتی و تحویل تسلیحات به اوکراین ادامه خواهیم داد.
بایدن افزود: ما همزمان با مستند کردن اقدامات روسیه، از متحدان و شرکای خود برای تحقیقات در خصوص این حمله حمایت خواهیم کرد و روسیه را پاسخگو خواهیم ساخت.
به گزارش ایرنا، اوکراین روسیه را متهم به استفاده از بمب خوشه ای در ایستگاه قطار کراماتورسک کرده است که در نتیجه این حمله ۵۰ نفر جان خود را از دست دادند.
سازمان ملل هفته گذشته اعلام کرد که ادعاهای معتبری مبنی بر اینکه نیروهای مسلح روسیه حداقل ۲۴ بار از بمب های خوشه ای در مناطق پرجمعیت در اوکراین استفاده کرده اند، دریافت کرده است.
میشل باشله رئیس کمیساریای حقوق بشر سازمان ملل متحد در شورای حقوق بشر در ژنو گفت که چنین حملاتی می تواند جنایت جنگی محسوب شود.
در سال ۲۰۰۸ بیش از ۱۰۰ کشور با امضای توافقی استفاده از بمب های خوشه ای را ممنوع کردند. روسیه و اوکراین این توافق را امضا نکرده اند.
مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند.
به گزارش روز جمعه ایرنا از خبرگزاری فرانسه، مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود.
در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.
خبرگزاری فرانسه افزود: امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.
                           ",https://www.asriran.com/003Uyu
834012,۱۴۰۱/۰۱/۱۹,سلامت,آداپتوژن ها یا همان دوستان سلامت/ انواع، روش مصرف و عوارض احتمالی(+عکس),آداپتوژن ها مواد فعال موجود در گیاهان و قارچ های خاصی هستند که ممکن است بر نحوه برخورد بدن با استرس، اضطراب و خستگی تأثیر بگذارند.,"عصر ایران - آداپتوژن ها گیاهان و قارچ هایی هستند که به بدن کمک می کنند تا به استرس، اضطراب و خستگی مناسب ترین پاسخ ممکن را دهد و بدین ترتیب سلامت کلی بدن را تضمین کند. می‌توان آداپتوژن‌ ها را با افزودن آنها به غذا یا نوشیدنی‌ ها و همچنین به‌ عنوان تنتور مصرف کرد. این عوامل مهم با مدیریت استرس های جسمی و روانی، بدن شما را به وضعيت تعادل بازمی گردانند.
آداپتوژن دقیقا چیست؟
آداپتوژن ها مواد فعال موجود در گیاهان و قارچ های خاصی هستند که ممکن است بر نحوه برخورد بدن با استرس، اضطراب و خستگی تأثیر بگذارند. این دسته از گیاهان و قارچ ها عملکرد آداپتوژنیک یا سازگار کننده از خود نشان می دهند. گیاهان مورد نظر هنگام مصرف، عوامل استرس زای مشخصی را در بدن هدف قرار خواهند داد.
اما یک گیاه برای تبدیل شدن به آداپتوژن باید چه ویژگی هایی داشته باشد:
- زمانی که در دوزهای معمولی مصرف می شود، غیر سمی باشد
- به بدن شما در راستای مقابله با استرس کمک کند
- به بدن اجازه دهد تا به تعادل بازگردد (هموستاز)
گفتنی است که آداپتوژن ها به عنوان یک بانداژ موقت عمل می کنند و راه حلی قطعی برای استرس مزمن نیستند. اما به طور کلی مکانیسم گیاهی آداپتوژن ها سبب افزایش یا کاهش واکنش های شیمیایی در بدن می شود.
برای نمونه اگر دچار استرس شده اید (کورتیزول بالا)، آداپتوژن با کاهش سطح کورتیزول به شرایط موجود پاسخ می دهد. متقابلا در صورتی که خستگی مزمن با سطوح پایین کورتیزول را تجربه می کنید، یک آداپتوژن قادر به افزایش سطح کورتیزول در بدن شما خواهد بود.
چندین نوع آداپتوژن وجود دارد؟
انواع مختلفی از آداپتوژن ها وجود دارد. برخی از آداپتوژن های رایج بر اساس گزارشی از کلینیک کلیولند شامل موارد زیر هستند:
- جینسنگ آمریکایی (Panax quinquefolium): جینسنگ آمریکایی با پشتیبانی از سیستم ایمنی درست مانند تعدیل کننده های ایمنی، به کاهش التهاب و تسکین درد کمک می کند.
از طرفی دیگر این نوع جینسنگ با استرس مبارزه و سیستم عصبی شما را تقویت می کند. این عملکرد سبب می شود که واکنش بدن به محرک ها بهبود یابد. برخی از مطالعات نشان می دهند که جینسنگ آمریکایی می تواند سطح دوپامین را بازنشانی و خلق و خوی فرد را تنظیم کند.

- آشواگاندا (Withania somnifera): آشواگاندا یا گیلاس زمستانی با تنظیم متابولیسم و کمک به آرامش با تعدیل واکنش مغز به استرس، تأثیر مثبتی بر سیستم غدد درون ریز، عصبی، ایمنی و قلبی عروقی دارد.
آشواگاندا همچنین به عنوان یک آنتی اکسیدان از سلول های بدن محافظت می کند و تورم را به وسیله واکنش ضد التهابی کاهش می دهد.

- جینسنگ آسیایی (Panax ginseng): این نوع جینسنگ به رفع خستگی روحی و جسمی کمک می کند. جینسنگ آسیایی می تواند انرژی و عملکرد بدن را طی فعالیت های استرس زا بهبود ببخشد.

- جینسنگ سیبری (Eleutherococcus senticosus): مشابه سایر جینسنگ های نام برده، جینسنگ سیبری نیز استرس و خستگی را از بین می برد. این آداپتوژن به عنوان یک تعدیل کننده ایمنی به تقویت عملکرد ایمنی کمک می کند.

- رودیولا رزا یا گیاه ریشه طلایی: رودیولا علائم خستگی، اضطراب و افسردگی را کاهش می دهد. مطالعات نشان می دهند که این گیاه به بهبود عملکرد کلی فرد در موقعیت های استرس زا مانند محل کار یا حین فعالیت بدنی یاری می رساند.

چگونه آداپتوژن ها را مصرف کنیم؟
آداپتوژن ها از گیاهان و منابع طبیعی به دست می آیند. بنابراین می توان آنها را به روش های سنتی مختلف و حتی مدرن مصرف کرد، از جمله:
- افزودن آداپتوژن به غذا یا نوشیدنی.
- مصرف آداپتوژن ها به صورت کپسول.
- استفاده از تنتور: شکل مایع یک عصاره گیاهی.
- مصرف به صورت جوشانده و چای.
نوشیدن یک فنجان چای راهی عالی برای ایجاد وقفه ای کوتاه و همچنین کمک به کاهش استرس محسوب می شود. برخی از گیاهان آداپتوژن را می توانیم به همان روشی که چای مورد علاقه خود را دم می‌ کنیم خشک و آسیاب کرده و در آب داغ قرار داد.
انواع مختلفی از مخلوط چای در بازار وجود دارد که از برخی آداپتوژن ها به عنوان ماده اصلی در آنها استفاده می کنند. البته پیش از مصرف حتما برچسب راهنما را بخوانید تا با اثرات، دستور مصرف و نحوه تهیه اصولی آشنا شوید.
ما با استفاده از آداپتوژن‌ ها می توانیم:
- اضطراب خود را کاهش دهیم
- به کاهش خستگی و یا افزایش انرژی کمک کنیم
- به تروما کمک کنیم
- واکنش های عاطفی استرس زا را مدیریت کنیم
- سیستم ایمنی بدن خود را تقویت کنیم
مدت زمان مصرف آداپتوژن ها و عوارض جانبی
مطالعات نشان می‌ دهند که آداپتوژن‌ ها برای مدت زمان کوتاه (کمتر از شش ماه) بهترین عملکرد را دارند، زیرا بدن می‌ تواند در برابر آنها و اثرات مورد نظر مقاومت ایجاد کند.
آداپتوژن ها معمولا به خوبی تحمل می شوند. عوارض جانبی نادر اما بسته به نوع گیاه متفاوت است:
- واکنش های آلرژیک
- درد شکم
- یبوست
- حالت تهوع
- اسهال
لازم به ذکر است که آگاهی کافی از کاربرد آداپتوژن مورد مصرف و چگونگی تاثیر آن بر بدن بسیار مهم است. به عنوان مثال، برخی از آداپتوژن‌ ها انرژی را افزایش می‌ دهند و قطعا نباید آنها را قبل از رفتن به رختخواب مصرف کنید.
تداخلات دارویی آداپتوژن ها
در صورتی که مبتلا به فشار خون، دیابت، اختلالات خواب، افسردگی و یا مشکلات تیروئید هستید، پیش از مصرف این ترکیبات با پزشک و یا داروساز خود مشورت کنید. زیرا آداپتوژن ها ممکن است تاثیرات زیر را به دنبال داشته باشند:
- افزایش فشار خون
- کاهش سطح قند خون
- بر هم زدن الگوهای خواب
- افزایش فعالیت تیروئید
- تداخل با داروهای ضد افسردگی                           ",https://www.asriran.com/003Uxo
834079,۱۴۰۱/۰۱/۱۹,بین الملل,اعلام منع آمد و شد در اودسا اوکراین از روز شنبه,در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.,"مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند.
به گزارش ایرنا از خبرگزاری فرانسه، مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود.
اودسا، یکی از شهرهای بندری کشور اوکراین در کرانه دریای سیاه است.
در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.
خبرگزاری فرانسه افزود: امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.                           ",https://www.asriran.com/003Uyt
834078,۱۴۰۱/۰۱/۱۹,اجتماعی ,دستگیری ٣ دختر در گلزار شهدا بخاطر رقص و پایکوبی,با توجه به جریحه دار شدن احساسات، افکار عمومی مردم، خانواده‌های معظم شهدا و ایثارگران، تیمی متشکل از کارشناسان پلیس فتا با هدایت قاضی کشیک تحقیقات خود را آغاز کرد که در همان ساعات اولیه متهمان شناسایی و دستگیر شدند.,"دادستان دادسرای عمومی و انقلاب نیشابور (خراسان رضوی) از شناسایی و دستگیری 3 هنجارشکن گلزار شهدای بهشت فضل این شهرستان خبر داد.
سید محمد حسینی دادستان دادسرای عمومی و انقلاب نیشابور در گفتگو با فارس در نیشابور اظهار کرد: شب گذشته پس از انتشار تصاویر و فیلمی در فضای مجازی از رقص و پایکوبی ۳ دختر جوان در گلزار شهدای بهشت فضل، بلافاصله دستورات لازم مبنی بر شناسایی و دستگیری متهمان صادر شد.
وی افزود: با توجه به جریحه دار شدن احساسات، افکار عمومی مردم، خانواده‌های معظم شهدا و ایثارگران، تیمی متشکل از کارشناسان پلیس فتا با هدایت قاضی کشیک تحقیقات خود را آغاز کرد که در همان ساعات اولیه متهمان شناسایی و دستگیر شدند.
حسینی در ادامه گفت: متهمان در حضور مقام قضایی با ابراز ندامت و پشیمانی فراوان از این اقدام هنجار شکنانه خود، از عموم مردم عذرخواهی و تقاضای عفو و بخشش کردند که با توجه به اظهار پشیمانی و عذرخواهی آنان، با قرار تامین کیفری مناسب، پرونده تحت رسیدگی قرار گرفت.
وی خاطرنشان کرد: والدین و خانواده ها نقش مهمی در تربیت و کنترل فرزندان خود دارند. از این رو باید قبل از بروز اینگونه اقدامات هنجار شکنانه فرزندان خود را نسبت به عواقب آن توجیه کنند.
گفتنی است در واکنش به این حرمت شکنی، ساعت ۲۲ امشب مراسم مناجات خوانی در گلزار شهدای بهشت فضل نیشابور برگزار می‌شود.                           ",https://www.asriran.com/003Uys
834077,۱۴۰۱/۰۱/۱۹,اجتماعی ,استاندار تهران: شنبه ادارات تعطیل نخواهند بود,استاندار تهران بیان کرد: دانش‌آموزان در محیط مدرسه و در محیط کلاس حضور پیدا کنند و از فعالیت در فضای باز پرهیز کنند.,"استاندار تهران گفت: طبق پیش‌بینی هواشناسی تا چند ساعت آینده شاخص هوای تهران کم‌تر خواهد شد؛ به همین دلیل فردا ادارات و مراکز آموزشی تعطیل نخواهد بود.
محسن منصوری استاندار تهران در خصوص تصمیم کمیته اضطرار آلودگی هوا اظهار کرد: طبق پیش‌بینی هواشناسی تا چند ساعت آینده شاخص هوای تهران کم‌تر خواهد شد؛ به همین دلیل فردا ادارات و مراکز آموزشی تعطیل نخواهد بود.
  

    کد ویدیو  دانلود    فیلم اصلی          
وی گفت: فعالیت ورزشی به صورت حرفه‌ای در محیط باز ممنوع است و مردم از حضور غیر ضروری در محیط باز خودداری کنند.
استاندار تهران بیان کرد: دانش‌آموزان در محیط مدرسه و در محیط کلاس حضور پیدا کنند و از فعالیت در فضای باز پرهیز کنند.                           ",https://www.asriran.com/003Uyr
834076,۱۴۰۱/۰۱/۱۹,بین الملل,آمریکا: 50 کشته در حمله روسیه به ایستگاه قطاری در اوکراین,پاولو کیریلنکو رئیس اداره پلیس منطقه دونتسک گفت که موشک توچکا- یو روسیه که حاوی بمب های کوچک است به غیرنظامیانی که در حال تخلیه منطقه بودند، برخورد کرده است.,"یک مقام ارشد دفاعی آمریکا ادعا کرد که بر اساس ارزیابی های اولیه این کشور، یک موشک کوتاه برد روسیه که از مواضع این ارتش کشور در داخل اوکراین شلیک شده است، به ایستگاه قطار کراماتورسک برخورد کرده است.
به گزارش ایرنا؛ اوکراین روسیه را متهم به استفاده از بمب خوشه ای در این ایستگاه کرده است که در نتیجه این حمله ۵۰ نفر جان خود را از دست دادند.
پاولو کیریلنکو رئیس اداره پلیس منطقه دونتسک گفت که موشک توچکا- یو روسیه که حاوی بمب های کوچک است به غیرنظامیانی که در حال تخلیه منطقه بودند، برخورد کرده است.
نیروهای روسیه متهم به استفاده مکرر از بمب های خوشه ای علیه اهداف غیرنظامی در اوکراین شده اند.
سازمان ملل هفته گذشته اعلام کرد که ادعاهای معتبری مبنی بر اینکه نیروهای مسلح روسیه حداقل ۲۴ بار از بمب های خوشه ای در مناطق پرجمعیت در اوکراین استفاده کرده اند، دریافت کرده است.
میشل باشله رئیس کمیساریای حقوق بشر سازمان ملل متحد در شورای حقوق بشر در ژنو گفت که چنین حملاتی می تواند جنایت جنگی محسوب شود.
در سال ۲۰۰۸ بیش از ۱۰۰ کشور با امضای توافقی استفاده از بمب های خوشه ای را ممنوع کردند. روسیه و اوکراین این توافق را امضا نکرده اند.
مقامات اوکراینی از عصر روز شنبه آتی به مدت سه روز در «اودسا» شهر بندری اصلی اوکراین منع آمد و شد اعلام کردند.
 مقامات محلی اعلام کردند که منع آمد و شد از عصر شنبه تا صبح دوشنبه در اودسا، بندر اصلی اوکراین برای مقابله با تهدید حملات موشکی از سوی روسیه اعمال می‌شود.
در حمله صبح یکشنبه گذشته، موشک های روسیه «زیرساخت های اساسی» و مخزن سوخت در نزدیکی شهر بندری اودسا در جنوب اوکراین را هدف قرار دادند.
خبرگزاری فرانسه افزود: امروز – جمعه - بر اثر حمله موشکی روسیه به ایستگاه راه آهن شهر کراماتورسک واقع در شرق اوکراین دستکم ۳۰ نفر کشته و بیش از ۱۰۰ نفر دیگر زخمی شدند. برخی منابع تعداد کشته شده‌ها را ۳۵ نفر اعلام کرده‌اند که ۴ نفر آنها کودک هستند.                           ",https://www.asriran.com/003Uyq
834075,۱۴۰۱/۰۱/۱۹,ورزشی,فرهاد مجیدی: به حواشی هیچ توجهی نخواهیم کرد/ از بازیکنانم خواستم فعلا لیگ برتر را فراموش کنند,همانطور که ۲۴ هفته بی‌شکست بوده‌ایم، این روند را ادامه دهیم و امیدوارم در پایان فصل هواداران استقلال را خوشحال کنیم.,"سرمربی تیم فوتبال استقلال می‌گوید تیمش به حواشی توجه نمی‌کند.
به گزارش ایسنا، فرهاد مجیدی، سرمربی استقلال درباره شرایط این روزهای آبی‌پوشان پایتخت گفت: در ابتدا سلام عرض می‌کنم خدمت بازیکنان و هواداران خوب تیم فوتبال استقلال. قبل از هرچیز می‌خواهم درگذشت آقای بیت‌الله خندان، خبرنگار خوب استقلالی را به جامعه ورزش و خبرنگاران محترم تسلیت عرض کنم. اعتقادم این است که در این ۲۴ هفته‌ای که گذشته و تیم استقلال شکستی نداشته، حریف استقلال در زمین نشده‌اند و الان می‌خواهند بازی را بیرون از زمین ببرند. به خاطر همین با بازیکنانم صحبت کردم و از آن‌ها خواستم تا آخر فصل هیچ مصاحبه‌ای در خصوص داوری و مسائل دیگر نکنند و همه تمرکز خود را در بازی‌ها بگذارند تا ان‌شاءالله بتوانیم در هر دو جام موفق باشیم و هواداران را خوشحال کنیم.
او ادامه داد: بازیکنانم باید بدانند که برای ادامه راه و قهرمانی، فقط با تیم‌های حریف بازی نداریم! به هر جهت به عنوان سرمربی استقلال، درخواستم از باشگاه این است که به این روند بیانیه نویسی خاتمه دهند، چون اعتقاد دارم که حرف نزده را همیشه می‌توان زد و در پایان فصل می‌توانیم مسائل زیادی را عنوان کنیم.
مجیدی درباره رقابت‌های جام حذفی خاطرنشان کرد: از بازیکنانم خواستم فعلا لیگ برتر را فراموش کنند و تمام تمرکز خود را روی بازی‌های حذفی بگذارند. ما دو سال پیاپی به فینال رفتیم ولی موفق نشدیم جام را به دست آوریم. این فصل شرایط خوبی داریم تا قهرمان شویم و امیدوارم بچه‌ها همانطور که در این بیست و چهار هفته با وجود تمام مشکلات پر تلاش بوده‌اند، بازهم همه توانشان را بگذارند و بتوانیم ان‌شاءالله قهرمانی جام حذفی را برای هواداران به دست آوریم.
او در پایان گفت: هواداران استقلال بدانند که من و بازیکنانم از امروز فقط تمرکزمان روی بازی‌های جام حذفی است و به حواشی هیچ توجهی نخواهیم کرد و همانطور که ۲۴ هفته بی‌شکست بوده‌ایم، این روند را ادامه دهیم و امیدوارم در پایان فصل هواداران استقلال را خوشحال کنیم.                           ",https://www.asriran.com/003Uyp
834074,۱۴۰۱/۰۱/۱۹,اجتماعی ,آلودگی هوا مدارس ابتدایی مشهد را شنبه تعطیل کرد,مدیر کل اموزش و پرورش خراسان رضوی: برگزاری فعالیت های ورزشی در مدارس متوسطه اول و دوم در فضاهای روباز ممنوع می‌باشد.,"مدیرکل آموزش و پرورش خراسان رضوی گفت: بر اساس مصوبه کار گروه اجرایی و اضطراری کاهش آلودگی هوای استان مدارس ابتدایی مشهد در روز شنبه ۲۰ فروردین جاری در دو نوبت صبح و عصر تعطیل است.
به گزارش ایرنا، سید امیر شوشتری جمعه شب با اعلام این مطلب افزود: با توجه به آلودگی هوا کلیه مهدهای کودک، مراکز پیش دبستانی و مدارس دوره ابتدایی در نواحی هفتگانه مشهد و مناطق احمد آباد، تبادکان و رضویه فردا تعطیل می باشد.
وی ادامه داد: ضمنا کلاس های آموزشی در این مدارس به شکل غیر حضوری و از طریق شبکه شاد برگزار می شود.
مدیر کل اموزش و پرورش خراسان رضوی یادآور شد: برگزاری فعالیت های ورزشی در مدارس متوسطه اول و دوم در فضاهای روباز ممنوع می‌باشد.
استان خراسان رضوی دارای بیش از یک میلیون و ۴۰۰ هزار دانش آموز است .
تا امروز ۱۹ فروردین ماه شهروندان کلانشهر مشهد پنج رو پیاپی آلودگی را تنفس کرده اند.                           ",https://www.asriran.com/003Uyo
834072,۱۴۰۱/۰۱/۱۹,اجتماعی ,مدیریت بحران تهران: شهروندان از منزل خارج نشوند,با توجه به پیش‌بینی وزش باد تند در ساعات بعدازظهر فردا، احتمال تشدید وضعیت گرد و غبار در عصر روز شنبه ۲۰ فروردین‌ماه نیز وجود دارد.,"رئیس سازمان پیشگیری و مدیریت بحران شهر تهران گفت: توصیه می‌شود شهروندان تهرانی در وضعیت بحرانی گرد و غبار از منزل خارج نشوند.
به گزارش مهر، علی نصیری با اشاره به طوفان گرد و غبار در تهران، گفت: مبدأ این طوفان از کشور عراق است و با توجه به این موضوع، مسئولیت کنترل وضعیت برعهده شهرداری نیست.
وی با بیان اینکه این وضعیت فردا نیز ادامه خواهد داشت، خاطرنشان کرد: با توجه به پیش‌بینی وزش باد تند در ساعات بعدازظهر فردا، احتمال تشدید وضعیت گرد و غبار در عصر روز شنبه ۲۰ فروردین‌ماه نیز وجود دارد.
نصیری به مردم توصیه کرد که از انجام فعالیت‌های خارج از منزل اجتناب کنند و حضور خود را در فضای آزاد کاهش دهند.
وی همچنین تصریح کرد: توصیه می‌شود مردم به ویژه افرادی که دارای مشکلات تنفسی هستند، از ورزش سنگین در فضای باز اکیداً خودداری کنند.
نصیری با تاکید بر اینکه شهروندان بهتر است در منزل و محیط‌های بسته بمانند، اظهار کرد: مردم پنجره‌ها را بسته نگه‌دارند و در صورت امکان در محیط‌های دارای سامانه تهویه مطبوع قرار بگیرند.
وی در ادامه یادآور شد: اگر افراد با مشکلاتی از قبیل تنگی نفس، سرفه و درد قفسه سینه مواجه شدند ضمن انجام برنامه‌های درمانی خود و مشورت با پزشک‌شان حتی‌المقدور از حضور در معرض گردوغبار پرهیز کنند.
نصیری با اشاره به احتمال کاهش دید در جاده‌ها، یادآور شد: از رانندگان تقاضا می‌شود آهسته‌تر رانندگی کنند، به علائم راهنمایی و رانندگی توجه ویژه داشته باشند و در صورت تشدید گردوغبار، در محل مناسب متوقف شوند.
رئیس سازمان پیشگیری و مدیریت بحران شهر تهران تاکید کرد: رانندگان در صورت برخورداری خودروی شأن از سیستم تهویه هوا، وضعیت را روی چرخش مجدد هوا قرار دهند که از مبادله هوا با فضای بیرون جلوگیری شود.
وی با بیان اینکه برای جلوگیری از آلودگی مواد غذایی و آب آشامیدنی از پوشش مناسب برای ظروف استفاده کنند، گفت: پیش از قرار دادن مواد غذایی در یخچال، باید گردوغبار موجود روی مواد زدوده شود.
نصیری با تاکید بر اینکه شهروندان تهرانی از ماسک استفاده کنند، گفت: ماسک‌های معمولی در این شرایط توصیه نمی‌شود و بهتر است در این وضعیت مردم از ماسک‌های فیلتردار استفاده کنند؛ هرچند بهترین اقدام این است که از منزل خارج نشوند.
وی افزود: مردم در صورت نیاز با ۱۱۵ تماس گرفته و یا به مراکز درمانی مراجعه کنند.
نصیری با بیان اینکه ستادهای مدیریت بحران شهر تهران در آماده‌باش کامل هستند، اظهار کرد: تابلوهای هشدار و اطلاع‌رسانی در سطح شهر برای آگاهی‌بخشی به مردم در این وضعیت به کار گرفته شده است.
وی همچنین تصریح کرد: هماهنگی‌ها و ارتباطاتی با مخابرات و سازمان ارتباطات و فناوری اطلاعات انجام شده که پیامک اطلاع‌رسانی به شهروندان ارسال شود.
نصیری گفت: کمیته اضطرار و آلودگی هوا در استانداری تهران در حال تشکیل است که نماینده سازمان مدیریت بحران نیز به عنوان عضو در این جلسه حضور دارد.
وی در پایان تاکید کرد: شرایط فعلی و وقوع گرد و غبار با وضعیت آلودگی هوا متفاوت است و مسئولیت کنترل گردوغبار با شهرداری نیست و این نهاد تنها به عنوان عضو در کمیته حضور خواهد داشت. هر تدبیری اندیشیده شود، انجام خواهد شد.                           ",https://www.asriran.com/003Uym
834071,۱۴۰۱/۰۱/۱۹,بین الملل,آغاز سفر ۴ فضانورد خصوصی به ایستگاه فضایی بین‌المللی,"خدمه این ماموریت که به طور کلی ۱۰ روز به طول خواهد انجامید، شامل فضانورد سابق ناسا ""مایکل لوپز-الگریا"" (Michael López-Alegría) و ""لری کانر"" (Larry Connor)، ""مارک پتی"" (Mark Pathy) و ""ایتان استیبه"" (Eytan Stibbe) هستند.","چهار فضانورد خصوصی سوار بر موشک فالکون ۹ شرکت اسپیس‌ایکس سفر خود را به سمت ایستگاه فضایی بین‌المللی آغاز کردند.
به گزارش ایسنا، پرتاب این موشک در ساعت ۱۹:۴۷ به وقت تهران انجام گرفت. حدود دو دقیقه و پنجاه ثانیه پس از پرتاب، بخش اول موشک از آن جدا شده و بخش دوم مسیر خود را به سمت ایستگاه فضایی ادامه داد.
خدمه این ماموریت که به طور کلی ۱۰ روز به طول خواهد انجامید، شامل فضانورد سابق ناسا ""مایکل لوپز-الگریا"" (Michael López-Alegría) و ""لری کانر"" (Larry Connor)، ""مارک پتی"" (Mark Pathy) و ""ایتان استیبه"" (Eytan Stibbe) هستند.
این ماموریت که چندین بار به دلیل آزمایش ""تمرین لباس خیس"" ناسا به تعویق افتاده بود، در نهایت امروز هشتم آوریل از پایگاه فضایی کندی ناسا انجام شد.
فضانوردان این ماموریت که سه نفر از آن‌ها برای حضور در پرواز پول پرداخت کرده‌اند، برای مدت هشت روز در ایستگاه فضایی اقامت خواهند داشت. آن‌ها برای انجام این ماموریت ساعت‌ها تمرین کرده‌اند و قرار است آزمایش‌هایی نیز در این ماموریت به انجام برسانند.
با گذشت کمتر از ۱۰ دقیقه مرحله اول و چندبار مصرف موشک فالکون ۹ با موفقیت بر روی سکویی شناور در دریا فرود آمد و فرود آن با تشویق حضار در مرکز کنترل همراه شد.
پس از ۱۲ دقیقه کپسول کرو-دراگون که حامل مسافران فضایی بود، از مرحله دوم موشک جدا شد تا آن‌ها مسیر خود را به سمت ایستگاه فضایی ادامه دهند.
اگر همه‌چیز طبق برنامه پیش برود، کپسول کرو-دراگون اسپیس‌ایکس به همراه خدمه خود در روز شنبه، نهم آوریل در ساعت ۷:۴۵ به وقت منطقه زمانی شرقی (۱۶:۱۵ به وقت تهران) به ایستگاه فضایی متصل خواهد شد.                           ",https://www.asriran.com/003Uyl
834069,۱۴۰۱/۰۱/۱۹,بین الملل,زلنسکی: متاسفم زرادخانه‌ی هسته‌ای خودمان را واگذار کردیم,رئیس‌جمهور اوکراین: زمانی که زرادخانه هسته‌ای خود را رها کردیم، درواقع خودمان را ضعیف کردیم. مذاکرات صلح متوقف نشده است، اما کند است و من هنوز هیچ نتیجه‌ای از آن‌ها نمی‌بینم. مذاکره تنها راه توقف خونریزی است.,"رئیس‌جمهور اوکراین از واگذاری زرادخانه‌ی هسته‌ای این کشور بعد از جدا شدن از شوروی سابق ابراز تاسف کرد.
به گزارش باشگاه خبرنگاران؛ «ولودمیر زلنسکی» امروز (جمعه) اعلام کرد متأسف است که این کشور بعد از جدا شدن از شوروی زرادخانه هسته‌ای خود را واگذار کرد. با این وجود او تایید کرد که اوکراین به دنبال سلاح هسته‌ای نیست.
براساس گزارش الجزیره رئیس‌جمهور اوکراین دلیل این تاسف را اینگونه بیان کرد: زمانی که زرادخانه هسته‌ای خود را رها کردیم، درواقع خودمان را ضعیف کردیم. مذاکرات صلح متوقف نشده است، اما کند است و من هنوز هیچ نتیجه‌ای از آن‌ها نمی‌بینم. مذاکره تنها راه توقف خونریزی است.
او در ادامه اضهارات خود از چین خواست به کشور‌هایی مانند آمریکا، لهستان، ترکیه و ایتالیا که تمایل خود را برای تضمین امنیت اوکراین ابراز کرده‌اند، بپیوندد.
شایان ذکر است پس از فروپاشی شوروی در ۱۲ آذر ۱۳۷۰ (دسامبر۱۹۹۱)، اوکراین به عنوان یکی از جمهوری‌های شوروی محل استقرار یک سوم از موشک‌های اتمی بود. زرادخانه هسته‌ای که در اوکراین مستقر بود شامل حدود ۱۳۰ موشک بالستیک قاره پیما با برد بین ۵ تا ۱۰ هزار کیلومتر می‌شد که هر موشک مجهز به ۱۰ کلاهک هسته‌ای شده بود. در مجموع براساس آنچه منابع غربی تخمین می‌زدند در حدود ۱۷۰۰ کلاهک هسته‌ای و ۳۳ بمب افکن دور پرواز که قادر به حمل بمب‌های هسته‌ای بودند، در خاک اوکراین مستقر بوده است.
توافقنامه بوداپست در چهاردهم آذر ۱۳۷۳ (۵ دسامبر۱۹۹۴) بین بیل کلینتون رئیس جمهوری وقت آمریکا، جان میجر نخست وزیر وقت انگلیس، بوریس یلتسین رئیس جمهوری وقت روسیه به عنوان سه عضودائمی شورای امنیت سازمان ملل، و لئونید کوچما رئیس جمهوری وقت اوکراین، نورسلطان نظربایف رئیس جمهور وقت قزاقستان، الکساندر لوکاشنکو رئیس جمهور فعلی بلاروس به امضاء رسید و به موجب آن اوکراین سلاح هسته‌ای خود را واگذار کرد.                           ",https://www.asriran.com/003Uyj
834068,۱۴۰۱/۰۱/۱۹,اجتماعی ,۲۵ استان کشور درگیر گرد و غبار,طی سه روز آینده در اغلب نقاط کشور در برخی ساعات وزش باد شدید رخ خواهد داد و در استان‌های واقع در غرب، جنوب غرب و مرکز کشور پدیده گرد و خاک پیش‌بینی می‌شود.,"کارشناس هواشناسی گفت: گرد و غبار در کشور تا قبل از ظهر یکشنبه ادامه خواهد داشت.
به گزارش باشگاه خبرنگاران؛ اصغری گفت: توده گرد و غبار از خوزستان تا خراسان رضوی را به صورت مورب در بر گرفته است. ۲۵ استان کشور درگیر گرد و غبار هستند. مرکز این گرد و غبار در کرکوک و بغداد است. این توده هوایی آذربایجان شرقی و گلستان را نیز، در بر می‌گیرد. خراسان شمالی و قسمت شمالی خراسان رضوی نیز درگیر این توده هوایی خواهند شد.
او می‌گوید: این وضعیت تا یکشنبه قبل از ظهر ادامه خواهد داشت و حتی ممکن است برای بعضی از استان‌ها مانند قم شرایط هوایی در روز یکشنبه از امروز بدتر شود. همچنین در روز‌های آینده برای آذربایجان غربی و شرقی بارش پیش بینی می‌شود. در استان‌های زنجان و اردبیل امکان باقی ماندن توده گرد و غبار وجود خواهد داشت.
استان‌های خراسان رضوی، شمالی و جنوبی، یزد و کرمان نیز باید منتظر گرد و خاک باشند و بدترین شرایط در کرمانشاه و همدان با دید کمتر از ۵۰۰ متر است. کردستان، استان مرکزی، قم و البرز نیز شرایط حادی را سپری می‌کنند به طوری که فرودگاه پیام دید زیر ۵۰۰ متر دارد.
طی سه روز آینده در اغلب نقاط کشور در برخی ساعات وزش باد شدید رخ خواهد داد و در استان‌های واقع در غرب، جنوب غرب و مرکز کشور پدیده گرد و خاک پیش‌بینی می‌شود.                           ",https://www.asriran.com/003Uyi
834067,۱۴۰۱/۰۱/۱۹,اجتماعی ,گرد و غبار به سمنان هم رسید,عدم تردد و توقف در زیر درختان خشک کهنسال و ساختمان‌ها و سازه‌های در حال ساخت توصیه می‌شود.,"مدیرکل هواشناسی استان سمنان درباره وزش باد شدید و گرد و خاک در سراسر این استان هشدار داد.
ایرج مصطفوی در گفت‌وگو با تسنیم در سمنان، با اشاره به ورود توده گرد و خاک به آسمان این استان اظهار داشت: وزش باد بسیار شدید و همچنین گرد و خاک در استان سبب افزایش غلظت آلاینده‌ها شده است.
وی با بیان اینکه ا از ظهر امروز وزش باد شدید تا بسیار شدید و گرد و خاک در استان سمنان آغاز شده است گفت: این وزش باد تا بعد از ظهر روز بیست و یکم فروردین در استان ادامه دارد.
مدیر کل هواشناسی استان سمنان با اشاره به احتمال خسارات ناشی از باد گفت: عدم تردد و توقف در زیر درختان خشک کهنسال و ساختمان‌ها و سازه‌های در حال ساخت توصیه می‌شود.
مصطفوی با اشاره به افزایش غلظت غبار ، آلاینده‌ها و ذرات معلق و همچنین کیفیت هوا افزود: هوا برای تمامی گروه های سنی ناسالم است.
وی با بیان اینکه سالمندان و کودکان و همچنین افراد دارای بیماری‌های قلبی تا حدالامکان از خانه خارج نشوند افزود: به خاطرغلظت آلاینده‌ها شرایط در برخی ساعات بسیار ناسالم خواهد بود.
مدیرکل هواشناسی استان سمنان با بیان اینکه نیاز است تا تمهیدات لازم برای جلوگیری از خسارات باد در استان سمنان اندیشیده شود گفت: محکم کردن سازه‌های موقت تابلوهای تبلیغاتی و پوشش گلخانه‌ها به دلیل باد شدید ضروری است.
مصطفوی خاطرنشان کرد: همچنین از فردا ظهر برای آسمان این استان بارش باران، و رگبار و رعد وبرق و مه‌آلودگی در غالب نقاط و همچنین تگرگ برای نقاط مستعد استان سمنان پیش‌بینی می‌شود.
وی خاطرنشان کرد: احتمال آب‌گرفتگی و جاری شدن رواناب‌ها و همچنین سیلابی شدن مسیل‌ها و رودخانه‌های فصلی نیز به دلیل رگباری بودن بارش‌ها وجود دارد.                           ",https://www.asriran.com/003Uyh
834065,۱۴۰۱/۰۱/۱۹,اجتماعی ,هوای اهواز در وضعیت خطرناک,میزان ذرات آلاینده در هوای اهواز ۳۲۱ میکروگرم در مترمکعب و وضعیت هوا، خطرناک بوده است.,"مدیر روابط عمومی اداره‌کل حفاظت محیط زیست خوزستان از قرار گرفتن هوای اهواز در وضعیت خطرناک به دلیل آلودگی هوا خبر داد.
شهریار عسگری در گفت‌وگو با ایسنا با اشاره به شاخص کیفی هوای شهرستان‌های استان خوزستان در ۲۴ساعت گذشته منتهی به ساعت ۱۱ صبح امروز (۱۹ فروردین‌ماه) اظهار کرد: بر این اساس میزان ذرات آلاینده در هوای اهواز ۳۲۱ میکروگرم در مترمکعب و وضعیت هوا، خطرناک بوده است.
وی افزود: هوای شوشتر با شاخص ۲۳۷ و هوای رامشیر با شاخص ۲۸۸ میکروگرم در مترمکعب نیز در وضعیت بسیار ناسالم قرار داشته است.
مدیر روابط عمومی اداره‌کل حفاظت محیط زیست خوزستان گفت: در این مدت هوای اندیمشک، شوش، دزفول، حمیدیه، سوسنگرد و شادگان در وضعیت ناسالم بوده است.
وی افزود: هوای گتوند، بهبهان، بندرامام، ایذه، ماهشهر و امیدیه نیز در وضعیت ناسالم برای گروه‌های حساس قرار داشته است.                           ",https://www.asriran.com/003Uyf
834064,۱۴۰۱/۰۱/۱۹,ورزشی,سرمربی خلیج فارس ماهشهر: می‌خواهیم قهرمان جام حذفی شویم,موسی قنواتی در نشست خبری پیش از بازی فردا (شنبه) با مس رفسنجان در جام حذفی، اظهارکرد: تیم ما در طول هفته تمرینات خوبی داشته است. حریف را هم آنالیز کرده‌ایم و آماده یک بازی خوب و همراه با برد هستیم.,"سرمربی تیم فوتبال خلیج فارس ماهشهر گفت: برای جام حذفی سرمایه‌گذاری کرده‌ایم و به قرار گرفتن جزو چهار تیم و قهرمانی در جام حذفی فکر می‌کنیم.
به گزارش ایسنا، موسی قنواتی در نشست خبری پیش از بازی فردا (شنبه) با مس رفسنجان در جام حذفی، اظهارکرد: تیم ما در طول هفته تمرینات خوبی داشته است. حریف را هم آنالیز کرده‌ایم و آماده یک بازی خوب و همراه با برد هستیم.
او درباره لقب تیم شگفتی‌ساز که به خلیج فارس ماهشهر داده شده است نیز گفت: ما جزو مدعیان هستیم و فردا نیز بدون شک تمام تلاش‌مان را می‌کنیم و می‌جنگیم و عزم‌مام را جزم کرده‌ایم تا جزو چهار تیم باشیم. شگفتی‌ساز برای مرحله اول و دوم بود و الان جزو مدعیان هستیم.
سرمربی تیم فوتبال خلیج فارس ماهشهر عنوان کرد: برای جام حذفی سرمایه‌گذاری کرده‌ایم و به قرار گرفتن جزو چهار تیم و قهرمانی در جام حذفی فکر می‌کنیم. شرایط تیم ما این را ایجاب می‌کند و فردا می‌بینید که بازیکنان ما یکی از بهترین روزهای خود را رقم می‌زنند و به دنبال این هستند که به هدف و آن چه لیاقتش را دارند برسند.
وی گفت: برای بازی فردا بازیکن محروم و مصدوم نداریم و با تمام توان برای بازی فردا لحظه شماری می‌کنیم تا در جمع چهار تیم باشیم و بازیکنان‌مان به جز این موضوع به هیچ چیزی فکر نمی‌کنند.
قنواتی بیان کرد: چند بازیکنی که در نیم فصل گرفتیم از نظر فنی و انگیزشی خیلی به بازیکنان ما کمک کرده‌اند و سطح آن‌ها مثل بازیکنان خودمان خوب و بالاست. آن‌ها با تیم هماهنگ شده‌اند و نوید روزهای بسیار خوبی است و چند بازی گذشته ما در لیگ دو بدون باخت بود و روزهای خوبی را سپری کرده‌ایم تا به این جا رسیده‌ایم و از همه نظر آماده یک بازی خوب با مس رفسنجان هستیم.
او عنوان کرد: بازیکنان ما چه درون زمین و چه روی نیمکت همه کنار هم هستند و به این باور رسیده‌اند که اگر بازی به ۱۲۰ دقیقه هم برسد می‌توانند گل نخورند و تیم ما ثابت کرده است روزی که گل نخورده، گل زده و برده است و عزمی پشت این تیم است که به این جا رسیده است. بازیکنان ما به جایگاه حریف و خودشان نگاه نمی‌کنند و به داشته‌های‌شان اعتماد دارند. بازیکنان ما همه با هم دفاع می‌کنند و همه کنار هم به هم کمک می‌کنند.
سرمربی تیم فوتبال خلیج فارس ماهشهر درباره تفاوت بین این تیم و مس رفسنجان و این که برخلاف تیم خلیج فارس، حریف حامی مالی خوبی دارد، گفت: خیلی در مورد شرکت‌ها و پتروشیمی صحبت کردیم و دیگر اذیت شده‌ایم و به این دفکر می‌کنم که بازیکنان‌مان باید فردا مجددا یک برد خوب کسب کنند و آن را به مردم خوب و شریف بندر ماهشهر و استان خوزستان تقدیم کنیم. به حاشیه‌ها دامن نمی‌زنیم و تمرکز ما روی بازی فردا و برد آن است. به جرات می‌گویم عزم خود را جزم کرده‌ایم که بازی را ببریم و به تیم بزرگ و محترم مس رفسنجان نگاه نمی‌کنیم و به داشته‌ها و ساق بازیکنان خودمان فکر می‌کنیم.
وی بیان کرد: از تمام مسئولان شهرستان و استان خوزستان که تمام توان خود را گذاشتند که بازی در ماهشهر برگزار شود اما نشد، تشکر می‌کنم.                           ",https://www.asriran.com/003Uye
834063,۱۴۰۱/۰۱/۱۹,اجتماعی ,تعطیلی مهدهای کودک و پیش‌ دبستانی‌ های البرز به دلیل گرد و غبار,با توجه به دستورالعمل های ابلاغی در شرایط این چنینی مصوب شد مدارس استان در مقاطع مهد های کودک و پیش دبستانی روز شنبه ۲۰ فروردین ماه تعطیل شود.,"نماینده عالی دولت در استان البرز گفت: با توجه به دستورالعمل‌های ابلاغی در شرایط این چنینی مصوب شد مهدهای کودک و پیش دبستانی‌ها روز شنبه ۲۰ فروردین ماه تعطیل شود.
به گزارش ایسنا، مجتبی عبداللهی در کارگروه اضطرار کاهش آلودگی هوا که روز جمعه ۱۹ فروردین در سالن جلسات حوزه استاندار برگزار شد، افزود: وضعیت کیفی هوا به دلیل ریزگردهایی که منشا خارجی دارد و از غرب کشور وارد شده، خوب نیست.
وی ادامه داد: این ریزگردها استان ها و شهرهای غرب کشور را در بر گرفته و اکنون به استان البرز رسیده است.
عبداللهی گفت: با توجه به دستورالعمل های ابلاغی در شرایط این چنینی مصوب شد مدارس استان در مقاطع مهد های کودک و پیش دبستانی روز شنبه ۲۰ فروردین ماه تعطیل شود.
وی افزود: زنگ ورزش در باقی مقاطع نیز در فضای باز برگزار نشود.
استاندار البرز گفت: کارخانه های آسفالت و شن و ماسه در استان فعالیت نداشته باشند.
استاندار البرز گفت: افرادی که در گروه های حساس قرار دارند و دارای بیمار خاص هستند می توانند از مرخصی بدون محدودیت استفاده کنند.
وی افزود: همچنین تردد خودروهای سنگین و دارای نقص فنی و دودزا اجازه تردد ندارند.
عبداللهی گفت: استفاده از ماسک و پرهیز از حضور غیرضروری در فضای باز نیز توصیه می شود.
وی افزود: گروه های بهداشتی و درمانی و هلال احمر نیز برای ارائه خدمات در صورت لزوم آماده باش هستند.                           ",https://www.asriran.com/003Uyd
834062,۱۴۰۱/۰۱/۱۹,سیاسی,سخنگوی دولت: ارز ترجیحی حذف نشده و در حال تخصیص است,بهادری جهرمی در پاسخ به سؤالی درباره حذف ارز ترجیحی در بودجه ۱۴۰۱ و راهکارهای دولت برای پیشگیری از بروز مشکل برای مردم‌ اظهار داشت: ارز ترجیحی حذف نشده و در حال تخصیص است و تولیدکننده‌ها و مراکز دریافت ارز مشکلی نخواهند داشت.,"بهادری جهرمی تاکید کرد: ارز ترجیحی حذف نشده و در حال تخصیص است و تولیدکننده‌ها و مراکز دریافت ارز مشکلی نخواهند داشت.
به گزارش ایسنا، علی بهادری جهرمی، سخنگوی دولت روز سه‌شنبه در نخستین نشست خبری خود در سال جدید، با تبریک فرا رسیدن سال نو و ماه مبارک رمضان گفت: مقام معظم رهبری در آغاز سال نو مانند همیشه با تعیین شعار سال امید و روحیه دیگری به دولت‌مردان و مردم دادند. نگاه‌ رهبر معظم انقلاب به دولت امیدآفرین بود و بیانات ایشان مثل همیشه راهگشای حل مسائل کشور خواهد بود.
وی افزود: دولت بلافاصله بعد از سخنان مقام معظم رهبری اقداماتی را در دستور کار قرار داد که تهیه و تصویب آیین‌نامه حمایت از تولید دانش‌بنیان و اشتغال‌آفرین در بخش کشاورزی و منابع طبیعی و تهیه بسته جامع توسعه و اشتغال به پیشنهاد مشترک وزارتخانه‌های صمت و کار، دو اقدام محوری در حمایت از تولید دانش‌بنیان بود.
رئیس شورای اطلاع‌رسانی دولت با بیان اینکه جلسات هیات دولت در نوروز هم برگزار شد اظهار داشت: غیر از جلسه دولت در شب سال تحویل که لغو شد، بقیه جلسات دولت منظم برگزار شده و شاهد سفرهای بازدیدی و اقدامات وزیران در ایام نوروز بودیم و جلسات ستاد تنظیم بازار به صورت منظم و مستمر برگزار شد.
وی ادامه داد: در این مدت سفری هم به استان خراسان رضوی انجام شد؛ یکی از افتتاحیه‌ها، بهره‌برداری از کارخانه مجتمع شهید سلیمانی با استفاده از ۱۰۰ درصد تجهیزات داخلی و توسط بخش خصوصی و با استفاده از ظرفیت‌های شرکت دانش‌بنیان در منطقه محروم سرخس بود که در گوگرد ارزش افزوده ایجاد می‌کند و این پروره توسعه می‌یابد.
ثبت بیش از ۶۰ میلیون نفر شب اقامت در سفرهای نوروزی
سخنگوی دولت با بیان اینکه با مدیریت مناسب نسبت به بحران کرونا شاهد افزایش سفرهای نوروزی بودیم در خصوص میزان سفرهای نوروزی اظهار داشت: بیش از ۵۰ میلیون نفر شب، اقامت در اقامتگاه‌ها ثبت شد که افزایش ۶۰ درصدی نسبت به سال گذشته داشت.
بهادری جهرمی ادامه داد: بیش از ۵۲ میلیون تردد خودرو با افزایش ۴۱ درصدی و در حوزه ریلی یک میلیون و ۲۸۳ هزار نفر یعنی رشد ۴۷ درصدی در ایام نوروز داشتیم. تردد هوایی هم رشد ۴۱ درصدی داشت و به‌رغم رشد سفرها، شاهد کاهش ۲۶ درصدی فوتی‌های حوادث جاده‌ای بودیم.
وی با بیان اینکه در ۵ روز آغاز سال معادل کل بازدیدهای گردشگری ۱۴۰۰ بازدید انجام شد گفت: برای اولین بار شهر تهران جز ۱۰ شهر گردشگر پذیر قرار گرفت که حاصل برنامه ریزی بود.
سند جامع راهبردی صنعت هسته‌ای ۲۰ فروردین رونمایی می‌شود
سخنگوی دولت با اشاره به نزدیک بودن روز ملی انرژی هسته‌ای اعلام کرد: روز بیستم فروردین در مراسمی به میزبانی سازمان انرژی اتمی و با حضور رئیس‌جمهور، از سند جامع راهبردی توسعه هسته‌ای کشور رونمایی می‌شود.
سخنگوی دولت در رابطه با برنامه دولت برای تحقق شعار سال و توجه به رشد شرکت‌های دانش بنیان، گفت: با محوریت معاونت علمی و فناوری رئیس جمهور کمیته‌ای به منظور برنامه ریزی و اقدام جهت تحقق شعار سال شکل گرفت و با حضور ۸ دستگاه اجرایی جلساتی تشکیل شد تا در حوزه تحقق و رشد شرکت‌های دانش بنیان اقدامات لازم انجام شود و سه محور در حال برنامه ریزی و اقدام است، بومی سازی و بازار سازی برای شرکت‌های دانش بنیان، تعریف و اجرای پروژه‌های ویژه مبتنی بر راه حل های دانش بنیان و توسعه زیست بوم حوزه نوآوری در هر وزارت خانه با محوریت پژوهشگاه‌های دولتی مورد توجه این ستاد است.
وی در پاسخ به سوالی دیگر در این زمینه گفت: شرکتهای دانش بنیان جزئی از بخش خصوصی هستند. دولت رسالت خود را حمایت و هدایت در این حوزه می داند. اگر شرکتهای دانش بنیان را به سمت دولتی بردن ببریم خلاف اهداف در نظر گرفته شده است.
بهادری جهرمی در پاسخ به سوالی مبنی بر اینکه چه میزان از ۸۰۰ هزار واحدی که وزارت راه اعلام کرده در حال ساخت است، مربوط به واحدهای باقی مانده مسکن مهر و مسکن ملی هستند؟ گفت: علاوه بر ۸۰۰ هزار واحد در حال ساخت، برای یک میلیون و ۱۰۰ هزار مسکن، زمین تامین شده است و ثبت نام هم بیش از ۵ میلیون نفر بوده است. متاسفانه از سال ۹۴ پروژه‌هایی آغاز شد با پیشرفت‌های کم (۱۰ درصد) که به نوعی رها شده بود. با توجه به اینکه طرح نهضت ملی مسکن با تسهیلات مناسبی همراه بود استقبال بیشتری از این طرح صورت گرفت و در نهایت همه این موارد تحت این طرح دنبال خواهند شد.
وی در رابطه با مدیریت بحران آب توسط دولت، عنوان کرد: تنش کم آبی مشکل جدی‌ای است که سالهاست با آن مواجه هستیم و دولت در تنظیم سند تحول و بودجه ۱۴۰۱ بخشی را ناظر به عنوان بحران مدیریت آب لحاظ کرده است. در حوزه‌های مختلف برنامه ریزی هایی تبیین شده است. اصلاح الگوی مصرف در حوزه صنعت و سایر ابعاد مدیریت آب از دیگر برنامه‌های مورد نظر است.
بهادری جهرمی افزود: دولت و به‌طور خاص وزارت نیرو در حوزه‌های مختلف، از اصلاح الگوی مصرف خانگی و صنعتی گرفته تا سایر ابعاد مدیریت آبی برنامه جدی دارد.
وی اجرای ۳۲ تصفیه‌خانه آب و آبگیری چندین سد را از جمله برنامه‌های وزارت نیرو در مدیریت بحران آبی اعلام کرد.
سخنگوی دولت با اشاره به درخواست نماینده ولی فقیه در خراسان رضوی از رئیس‌جمهور برای رسیدگی به وضعیت زندگی مهاجران افغانستانی اظهار داشت: افغانستان بیش از ۴۰ سال است که درگیر جنگ است و آوارگی‌ها در اثر همین جنگ‌هاست که ثمره مداخلات خارجی است.
بهادری جهرمی افزود: ایران به‌ عنوان همسایه میزبان بخشی از مهاجران بوده و رتبه اول را در حوزه مهاجر - شهرها دارد و این افراد مانند ایرانیان به اذعان مراجع بین‌المللی در شهرها در کنار ایرانیان زندگی می‌کنند.
وی ادامه داد: حمایت‌های مراجع بین‌المللی از این اتباع در حد صفر است؛ در عین حال دولت معطل اقدامات بین‌المللی نمانده و اقدامات متعددی در این سال‌ها انجام شده است. ایران استقبال می کند از ثبات افغانستان اما تا زمانیکه این عزیزان مهمان ما هستند حمایت‌ها ادامه دار است.
بهادری جهرمی خاطرنشان کرد: ایران همواره با نگاه حسن همجواری میزبانی مناسبی داشته و رئیس‌جمهور نیز به وزارت کشور برای ایجاد «سازمان ملی مهاجرین» دستور داده است.
دولت اغماضی در کرامت شهروندان به ویژه بانوان نخواهد داشت
دبیر هیأت دولت درباره حواشی ایجاد شده در بازی بین ایران و لبنان در ورزشگاه مشهد و دستور برخورد رئیس‌جمهور با مقصران و خاطیان گفت: در خصوص حادثه مشهد مسئولان فدراسیون یا هیأت ورزش استان یا حوزه محلی هم در برنامه ریزی و هم در برگزاری مسابقه کوتاهی‌هایی داشتند که رئیس‌جمهور در این خصوص به وزیر کشور دستور داد گزارش جامعی از تقصیرها ارائه کند؛ چون دولت اغماضی در کرامت شهروندان به ویژه بانوان نخواهد داشت و قطعاً با خاطیان برخورد می‌کند.
ارز ترجیحی حذف نشده و در حال تخصیص است
بهادری جهرمی در پاسخ به سؤالی درباره حذف ارز ترجیحی در بودجه ۱۴۰۱ و راهکارهای دولت برای پیشگیری از بروز مشکل برای مردم‌ اظهار داشت: ارز ترجیحی حذف نشده و در حال تخصیص است و تولیدکننده‌ها و مراکز دریافت ارز مشکلی نخواهند داشت.
وی ادامه داد: پس از اتمام منابع لایحه ۱۴۰۰ دولت از مجلس خواست یا منابع را افزایش دهد، یا تعیین تکلیف کند. در بودجه ۱۴۰۱ هم در لایحه تعیین تکلیف نشد و مدیریت این مسأله به دولت واگذار شد.
بهادری جهرمی اضافه کرد: نظام توزیع منابع یارانه‌ای مورد بحث است نه منابع توزیع. دولت پس از طراحی مسیر راه و باز توزیع منابع به اطلاع عموم خواهد رساند و پس از آن به مرحله اجرا خواهد رسید.
رئیس شورای اطلاع‌رسانی دولت در پاسخ به سؤالی دیگر که با توجه به نگرانی‌های ایجاد شده از تصویب بودجه در آخر سال و ناهماهنگی در قرائت مجلس و دولت از لایحه بودجه، گفت: سند بودجه هشتم فروردین به دولت ابلاغ شد و نگارش آیین‌نامه آن بلافاصله در دستور کار کمیسیون‌های تخصصی دولت و وزارتخانه‌های متبوع قرار گرفت تا این اختلاف برداشت را شاهد نباشیم‌.
منابع یارانه‌ای تأمین دارو افزایش داشته است
سخنگوی دولت تصریح کرد: در خصوص ارز دارو منابع یارانه‌ای نه‌تنها کم نشد، بلکه از ۲ به ۳ میلیارد در بودجه ۱۴۰۱ افزایش یافت و برای بیماران خاص هم منابع خاصی در نظر گرفته شده است. روش جایگزین پیشنهادی مورد توجه در سند تحول و بودجه این است که منابع به سمت خود مصرف کننده و سازمان‌های بیمه گر برود پس تفاوتی برای مصرف کننده نخواهد داشت و صرفاً شیوه توزیع این یارانه تغییر خواهد کرد. البته هنوز آئین نامه نهایی تدوین نشده است. هر اقدام مرتبط با مردم پیش از اقدام اطلاع رسانی خواهد شد.
دولت اولویت اول خود را حفظ سلامت مردم می‌داند
بهادری جهرمی در رابطه با برنامه دولت جهت بازگشایی حضوری مدارس و دانشگاه‌ها، اظهار کرد: ستاد کرونا ممنوعیتی جهت حضوری شدن مدارس در سطح مدارس و دانشگاه‌ها ندارد و دولت سیزدهم اولویت اول خود را حفظ سلامت مردم می‌داند و همچنان قصد دارد که آسیبی به آموزش وارد نشود. اگر ستاد کرونا منعی نداشته باشد دیگر منعی نیز برای تعطیلی مدارس و دانشگاه‌ها وجود ندارد.
وی افزود: همانطور که سفرهای نوروزی با مدیریت دلچسب بود، بازگشایی دانشگاه‌ها و مدارس نیز با رعایت موارد و مدیریت آن دلچسب خواهد بود.
سخنگوی دولت در رابطه با همت دولت برای تحقق کاهش فقر نسبی در کشور نیز گفت: فقر مطلق و خط فقر دو مفهوم مجزا از هم هستند، البته برنامه‌های دولت در سه سطح مختلف را پیش از این تشریح کردم. وعده رفع خط فقر مطلق، وعده دیروز و امروز نبوده و دولت گذشته قرار بود تا پایان سال گذشته آن را رقم بزند که ناتمام و روی زمین باقی مانده است. با همکاری خوب میان مراکز دولت و سازمان‌های حمایتی حتی بخش خصوصی، شناسایی افراد با جدیت در دستور کار قرار دارد و به محض شناسایی مورد رسیدگی قرار می‌گیرند. سه سطح اعلامی به موازات هم پیگیری خواهند شد.
بهادری جهرمی تاکید کرد: در دولت مردمی شروع هرگونه توسعه یافتگی و فعالیت های عمرانی، صنعتی و معدنی منوط و مشروط به اخذ مجوزهای قانونی لازم از جمله مجوزهای محیط زیستی است و توسعه عمرانی فرع بر رعایت محیط زیست است. مصوبه احداث پتروشیمی میانکاله مربوط به هیات وزیران در دولت قبل یعنی اسفندماه ۹۹ است.
وی با بیان اینکه از حساسیت افکار عمومی تشکر می‌کنم، تصریح کرد: اجرای این پروژه منوط به دریافتمجوزهای محیط زیستی است.
سخنگوی دولت در خصوص تشکیل وزارت بازرگانی نیز گفت : من چنین خبری نشنیده ام و این اقدام در دستور کار دولت نیست.
تحریم ایران حین مذاکرات بیانگر عدم صداقت طرف مقابل است
بهادری جهرمی در رابطه با تحریم‌های آمریکا و پیشنهاد خروج اسم سپاه از لیست تحریم و تأثیر آن روی روند مذاکرات گفت: تحریم آن هم حین مذاکرات نیازی به تبیین ندارد و بیانگر عدم صداقت طرف مقابل است و این اقدامات نشان می‌دهد که با مردم ایران دشمنی وجود دارد همچنین جدی نبودن در پیشبرد مذاکرات را نشان می‌دهد.
وی در رابطه با عدم افزایش یارانه و برنامه دولت برای افزایش این میزان و راهکار دولت برای بالا بردن ارزش پول ملی، بیان کرد: دولت در اصلاح نظام پرداخت یارانه‌ها، برنامه‌های خاصی را تهیه و تدوین کرده است و باید به سمت اصلاح نظام پرداخت حرکت کنیم تا بتواند قدرت خرید خود را در طول مسیر حفظ کند.                           ",https://www.asriran.com/003Uyc
834061,۱۴۰۱/۰۱/۱۹,بین الملل,دبیر کل سازمان ملل: زمان زیادی تا پایان کرونا مانده است,گوترش تصریح کرد موج جدید کرونا درحال گسترش در اروپا است و برخی از کشورها بالاترین نرخ مرگ و میر ناشی از کرونا را از آغاز این همه‌گیری تا کنون گزارش می دهند.,"دبیر کل سازمان ملل با بیان اینکه هنوز فاصله زیادی تا دستیابی به هدف واکسینه کردن ۷۰ درصد از جمعیت جهان در مقابل بیماری همه‌گیر کووید -۱۹ داریم، اظهار داشت: زمان زیادی تا پایان همه‌گیری کرونا باقی مانده است.
به گزارش ایرنا؛ دبیر کل سازمان ملل متحد روز جمعه به وقت محلی در نشستی در خصوص برنامه واکسیناسیون سازمان ملل متحد موسوم به کوواکس افزود: روزانه شاهد ۱.۵ میلون مورد جدید ابتلا به کرونا در جهان هستیم. شیوع گسترده در آسیا رخ می دهد.
گوترش تصریح کرد موج جدید کرونا درحال گسترش در اروپا است و برخی از کشورها بالاترین نرخ مرگ و میر ناشی از کرونا را از آغاز این همه‌گیری تا کنون گزارش می دهند.
دبیرکل سازمان ملل خاطرنشان کرد سویه اومیکرون یادآور سرعت بالای جهش در ویروس کرونا و گسترش آن به خصوص در نبود واکسیناسیون گسترده است.
وی با بیان اینکه برخی از کشورهای ثروتمند در حال آمادگی برای تزریق دز چهارم واکسن کرونا هستند، اظهار داشت این در حالی است که یک سوم بشریت واکسینه نشده اند.
دبیر کل سازمان ملل تاکید کرد: این یک نقص بی رحمانه در دنیای عمیقا نابرابر ما است. این نابرابری در واکسیناسیون همچنین بستر اصلی برای سویه های جدید، مرگ و میر بیشتر و افزایش رنج های انسانی و اقتصادی است .
گوترش افزود: ظهور سویه بعدی یک احتمال نیست بلکه سوال این است که چه زمانی ما شاهد سویه جدید کرونا خواهیم بود.
وی با بیان اینکه هنوز فاصله زیادی تا دستیابی به هدف واکسینه کردن ۷۰ درصد از جمعیت جهان داریم، گفت که مشکلی در تولید واکسن نیست زیرا شرکتهای مختلف ماهانه ۱.۵ میلیارد واکسن تولید می کنند با این حال دولت‌ها و شرکت‌های داروسازی باید با یکدیگر همکاری بهتری داشته باشند تا واکسن‌ها را به همه افراد و در همه جا و نه فقط در کشورهای ثروتمند ارائه دهند.
دبیر کل سازمان ملل تاکید کرد: ما باید با افزایش تعداد کشورهایی که قادر به تولید تست کرونا، واکسن‌ها و درمان‌های محلی هستند، به همه کشورها کمک کنیم تا برای همه‌گیری‌های آینده آماده شوند.
وی اضافه کرد: بنابراین می‌توانیم در زمان بروز سویه بعدی یا همه‌گیری، جان‌ انسان ها را به سرعت و به صورت عادلانه نجات دهیم.                           ",https://www.asriran.com/003Uyb
834059,۱۴۰۱/۰۱/۱۹,اجتماعی ,کاهش شهرهای قرمز کرونایی,در حال حاضر ۳۴ شهر قرمز، ۶۹ شهر نارنجی، ۲۹۱ شهر زرد و ۵۴ شهر کشور در وضعیت آبی هستند.,"مرکز روابط عمومی و اطلاع رسانی وزارت بهداشت، درمان و آموزش پزشکی از کاهش شهرهای قرمز کرونایی و نیز افزایش شهرهای نارنجی خبر داد.
به گزارش ایرنا، بر اساس آخرین به روز رسانی ها، تعداد شهرهای با وضعیت قرمز در کشور از ۳۶ به ۳۴ کاهش و تعداد شهرهای با وضعیت نارنجی از ۵۹ به ۶۹ شهر افزایش یافت.
همچنین تعداد شهرهای با وضعیت زرد از ۲۹۵ به ۲۹۱ شهر و تعداد شهرهای با وضعیت آبی از ۵۸ به ۵۴ شهر کاهش یافت.
در حال حاضر ۳۴ شهر قرمز، ۶۹ شهر نارنجی، ۲۹۱ شهر زرد و ۵۴ شهر کشور در وضعیت آبی هستند.
به گزارش ایرنا، کرونا از اوایل اسفند سال ۱۳۹۸ در کشور شایع شد و تاکنون ۱۴۰ هزار و ۵۲۸ نفر از هموطنان بر اثر ابتلا به این ویروس فوت کرده اند.
واکسیناسیون سراسری از ۲۲ بهمن سال گذشته در کشور آغاز شد و تاکنون ۶۴ میلیون و ۴۷ هزار و ۳۵۵ نفر دُز اول، ۵۷ میلیون و ۱۰۱ هزار و ۷۲ نفر دُز دوم و ۲۶ میلیون و ۴۷۰ هزار و ۴۶۰ نفر، دُز سوم واکسن کرونا را تزریق کرده اند و مجموع واکسن های تزریق شده در کشور به ۱۴۷ میلیون و ۶۱۸ هزار و ۸۸۷ دُز رسید.
وزارت بهداشت، درمان و آموزش پزشکی ۲۸ آذر ماه مشاهده سویه امیکرون را در ایران تایید کرد.
محققان آفریقای جنوبی این گونه‌ جدید ویروس کرونا را شناسایی کردند که با عنوان B.۱.۱.۵۲۹ شناخته می‌شود و دارای جهش‌های چندگانه است. سازمان بهداشت جهانی، این گونه جدید را به عنوان یک گونه نگران کننده معرفی و بر اساس ترتیب الفبای یونانی، آن را «امیکرون» نام‌گذاری کرده است.
کرونا تاکنون چهار جهش ژنتیکی خطرناک شامل آلفا، بتا، گاما و دلتا داشته و امیکرون جدیدترین نسخه جهش یافته این ویروس است.
به گفته علیرضا ناجی رییس مرکز تحقیقات ویروس شناسی دانشگاه علوم پزشکی شهید بهشتی، با توجه به روند نزولی شیوع کرونا و سویه امیکرون، اکنون بهترین فرصت است که مردم برای واکسیناسیون به ویژه دز یادآور اقدام کنند.
وی معتقد است، دز سوم برای عموم مردم و دز چهارم برای افراد خاص دارای بیماری‌های خاص، یک دوره طلایی است و مشخص نیست در آینده چه وضعیتی داشته باشیم چون امکان شیوع واریانت‌های جدید در جهان و اپیدمی شدن آن در ایران هم وجود دارد پس کسانی که هنوز واکسن نزده‌اند برای جلوگیری از بیماری شدید حتما از این دوران طلایی استفاده کنند.                           ",https://www.asriran.com/003UyZ
834058,۱۴۰۱/۰۱/۱۹,بین الملل,اخراج ۴۵ دیپلمات لهستانی از روسیه,وزارت امور خارجه روسیه روز جمعه اعلام کرد که این کشور ۴۵ دیپلمات لهستانی را در اقدامی تلافی جویانه اخراج می کند.,"روسیه اعلام کرد که در اقدامی متقابل، ۴۵ دیپلمات لهستانی را از آن کشور اخراج می کند.
به گزارش ایرنا از خبرگزاری فرانسه، وزارت امور خارجه روسیه روز جمعه اعلام کرد که این کشور ۴۵ دیپلمات لهستانی را در اقدامی تلافی جویانه اخراج می کند.
لهستان روز چهارشنبه ۲۳ مارس(سوم فروردین ۱۴۰۱) اعلام کرد که ۴۵ دیپلمات روس را به دلیل «جاسوسی» اخراج کرده است. ماریوش کامینسکی وزیر کشور لهستان در حساب کاربری خود در توئیتر نوشت که کشورش« ۴۵ جاسوس روس» را که از موقعیت دیپلماتیک خود در لهستان استفاده می‌کردند، اخراج کرده است. وی گفت «ما با قاطعیت عوامل سرویس‌های مخفی روسیه را در کشور خود در هم می‌شکنیم.»
۱۷ روز پس از این اقدام لهستان، روسیه تصمیم به اقدام متقابل گرفته است.
روابط روسیه و کشورهای غربی در پی حمله نظامی این کشور به اوکراین پرتنش شده است.                           ",https://www.asriran.com/003UyY
834057,۱۴۰۱/۰۱/۱۹,بین الملل,انگلیس: جنایات روسیه در اوکراین بدون مجازات نخواهد ماند,نخست وزیر انگلیس گفت: روسیه مسوول تمام جنایات خود در اوکراین خواهد بود.,"نخست وزیر انگلیس با تاکید بر این که جنایات روسیه در اوکراین بدون مجازات نخواهد ماند، گفت: ولادیمیر پوتین رئیس جمهوری روسیه نتوانست اروپا را تجزیه کند.
به گزارش ایرنا از اسکای نیوز عربی، بوریس جانسون نخست وزیر انگلیس روز جمعه در کنفرانس خبری مشترک با «اولاف شولتس» صدراعظم آلمان تصریح کرد: انگلیس سامانه‌های پدافند هوایی و موشک‌های ضدتانک به اوکراین ارسال می کند.
نخست وزیر انگلیس همچنین در خصوص گفت و گوهایش با صدراعظم آلمان گفت: برای همکاری در زمینه انرژی توافق کردیم.
جانسون از تصمیم آلمان برای تنوع بخشی به منابع انرژی و توقف اتکا به گاز روسیه قدردانی کرد و افزود: ما با آلمان کار می کنیم تا برای همیشه اتکا به انرژی روسیه را متوقف کنیم.
او افزود: پوتین اروپا را تحت فشار قرار داد تا به طور جمعی خود را مسلح کند. او در عین حال خاطرنشان کرد: انگلیس تجهیزات نظامی بیشتری را به عنوان بخشی از کمک هایمان به اوکراین ارسال خواهد کرد.
او تاکید کرد: ما بنگاه های اقتصاد روسیه را هدف قرار می دهیم تا ماشین جنگی را فلج کنیم.
نخست وزیر انگلیس گفت: روسیه مسوول تمام جنایات خود در اوکراین خواهد بود.
جانسون ادامه داد: ما میلیون‌ها پوند کمک نظامی به اوکراین کردیم تا توانایی‌های رزمی این کشور را افزایش دهیم.                           ",https://www.asriran.com/003UyX
834055,۱۴۰۱/۰۱/۱۹,اجتماعی ,امام جمعه تبریز: نمایش لباس‌های زیر زنانه در لباس‌ فروشی ها و قرار دادن آنها در ویترین مغازه ها  تاسف بار است,"در قدیم حتی لباس زیر زنانه توسط خانم ها فروخته می‌شد اما الان فروشنده‌های لباس زیر زنانه آقا شده اند. برخی از گردشگران نوروزی در تبریز اصلا"" توجهی به حجاب نداشتند.","نماینده ولی فقیه در آذربایجان شرقی و امام جمعه تبریز گفت: حادثه تروریستی مشهد و حمله خونین به سه روحانی گوشزدی مهم برای نهادهای انتظامی و امنیتی است.
به گزارش ایرنا؛ حجت‌الاسلام والمسلمین محمدعلی آل‌هاشم در خطبه های نماز جمعه این هفته تبریز با ابراز تاسف از حمله فرد مسلح با چاقو به سه روحانی که ۲ نفر از آنها به شهادت رسیدند، افزود: اینکه قاتل ۲۱ ساله به شهید اول ۲۰ ضربه با چاقو می زند، دقت بیشتر نهادهای انتظامی و امنیتی را اجتناب ناپذیر کرده و همچنین وزارتخانه های امور خارجه و کشور باید بررسی‌های بیشتری پیرامون موضوع داشته باشند.
وی با بیان اینکه قاتل مزبور یک سال قبل به صورت غیرقانونی وارد کشور شده است، اظهار داشت: مراجع ذیربط باید پاسخ دهند که چگونه یک فرد به مدت یک سال غیرقانونی در کشور به سر برده و کار هم پیدا می‌کند و سکونت هم دارد و سپس در صحن پیامبر منتظر می‌ماند تا افراد ملبس به لباس روحانیت را به شهادت برساند.
آل هاشم اجرای این عملیات تروریستی در حرم امام رضا(ع) را حکایت از یک پشت صحنه و کارگردانی توطئه ای دانست که ارزیابی جریان‌سازی فضای مجازی در هفته‌های گذشته گواه بر تایید آن است.
وی ادامه داد: دشمن بداند که طلبه‌ها و روحانیت از اول انقلاب در کنار مردم فداکاری کرده‌اند و بیش از چهار هزار شهید طلبه و شهدای محراب دلیل بر پیشقدم بودن روحانیت است و البته استقبال جوانان برای ثبت نام در حوزه‌های علمیه بدون تردید برای دشمنان قابل هضم نیست.
آل هاشم با تاکید بر اینکه طلاب همچنان استوار و پابرجا در راه تبعیت از فرامین رهبری از هیچ تلاشی فروگذار نخواهند بود و از چیزی هراس ندارند. یادآور شد: هدف قرار دادن وحدت امت اسلامی مدنظر دشمنان از چنین حوادثی است، چراکه آنچه از تحرکات اخیر عوامل استکباری می‌توان دریافت، این است که سخت‌ترین و تلخ‌ترین اتفاق برای صهیونیسم جهانی اتحاد امت اسلامی است که با شعله‌ور سازی جنگ‌ها و فتنه‌های مذهبی از راه هتک حرمت به مقدسات و شکستن قداست اماکن مقدسه، می خواهد مسلمانان را رو در روی هم قرار دهد.
خطیب جمعه تبریز به حادثه شب گذشته در تل آویو نیز اشاره و اضافه کرد: باید جهان بپذیرد که محور مقاومت در حال تبدیل شدن به گفتمان و مساله قدس موضوع اصلی است و ماه رمضان و نزدیک شدن به روز جهانی قدس به شدت صهیونیست ها را عصبانی کرده است.
آل هاشم تشریح کرد: پیروزی‌های مبارزان یمنی و عملیات‌های مقاومت در منطقه موجب شده است که نظام سلطه اجرای این گونه عملیات های شهادت طلبانه را به مسائل فردی تبدیل کند.
وی 20 فروردین روز ملی فناوری هسته‌ای را روزی مهم و افتخارآمیز برای صنعت هسته ای ایران نامید و با بیان اینکه در این روز شعار ما می‌توانیم به صورت عملی نشان داده شد، گفت: تولید و پیشرفت ها در صنایعی همچون برق، پزشکی، بهداشتی، دامپروری، کاربرد انرژی هسته‌ای در دسترسی به منابع آب تکنیک هسته‌ای و شناسایی مین‌های ضد نفر از ثمرات دانش هسته‌ای کشور است که همگی به خاطر تلاش دانشمندان بوده و باید قدر آنان را دانست.
آل هاشم اضافه کرد: دانشمندان هسته‌ای جمهوری اسلامی ایران سند مظلومیتی هستند که برای زنده نگه داشتن چرخه هسته‌ای کشور زحمات زیادی کشیدند و خصیصه مشترک آنها تسلط بر علم‌ بود.
وی به برخی از مزیت های ماه مبارک رمضان نیز اشاره کرد و افزود: در این ماه با خواندن دعاهای متعدد باید نیازهای روحی خود را تامین بکنیم؛ روزه‌دار واقعی کسی است که نباید دروغ بگوید، دست به بیت‌المال بزند و نباید بی‌حجاب باشد، رشوه دهد و همچنین باید احترام پدر و مادر و همسر خود را حفظ کند.
امام جمعه تبریز گفت: گزارش‌هایی در تبریز به دست می شود مبنی بر نمایش لباس‌های زیر زنانه در لباس‌ فروشی ها و قرار دادن آنها در ویترین مغازه ها و حتی روی انواع مانکن‌ها، که مشاهده چنین صحنه هایی در شهری مثل تبریز تاسف بار است.
آل هاشم افزود: چنین مواردی واقعا"" برای جامعه اسلامی مناسب نیست؛ مگر قدیم بازار این شکلی بود؛ در قدیم حتی لباس زیر زنانه توسط خانم ها فروخته می‌شد اما الان فروشنده‌های لباس زیر زنانه آقا شده اند و لباس‌های را هم خیلی راحت در معرض دید عموم قرار می‌دهند.
وی همچنین از اینکه برخی از گردشگران نوروزی در تبریز اصلا"" توجهی به حجاب نداشتند، انتقاد کرد و گفت: باید به این افراد تذکر داد که مردم تبریز از این وضعیت ناراضی هستند.                           ",https://www.asriran.com/003UyV
834054,۱۴۰۱/۰۱/۱۹,حوادث,فوت دختری جوان به علت سقوط از آپارتمان,بررسی‌های اولیه ماموران نیروی انتظامی شهرستان شبستر نشان می دهد این دختر جوان بر اثر سقوط از ارتفاع ۱۵ متری در محله سی و سه بیگ شهر شبستر و جنب پارکینگ عمومی جان خود را از دست داده است.,"یک دختر 17 ساله دقایقی قبل به دلیل سقوط یا پرت شدن از یک واحد آپارتمان در شهرستان شبستر (آذربایجان شرقی)  جان خود را از دست داد.
به گزارش ایرنا، بر اساس اعلام شاهدان عینی این فرد از طبقه پنجم آپارتمان محل سکونت خود به پایین پرت شده و در دم جان سپرده است.
بررسی‌های اولیه ماموران نیروی انتظامی شهرستان شبستر نشان می دهد این دختر جوان بر اثر سقوط از ارتفاع ۱۵ متری در محله سی و سه بیگ شهر شبستر و جنب پارکینگ عمومی جان خود را از دست داده است.
جسد این دختر ۱۷ ساله پس از تشکیل پرونده و هماهنگی انجام شده بین نیروی انتظامی و مرجع قضائی جهت بررسی های بیشتر به پزشکی قانونی تبریز منتقل شد.
علت وقوع این حادثه از سوی مأموران انتظامی شهرستان شبستر در حال بررسی است.                           ",https://www.asriran.com/003UyU
834053,۱۴۰۱/۰۱/۱۹,اجتماعی ,امام جمعه رشت: قطع رابطه ایران با آمریکا به نفع ایران شد/ جهان ایران را به صلح می شناسد/ زن در تعریف جهانی به عنوان کالا شناخته می شود,مسئول یعنی خادم، لذا از مسئولان بویژه نمایندگان مجلس می خواهم برای انجام هر کاری اجازه نصب بنر ندهند و خود نیز بنر نزنند؛ بلکه بر طرف کردن مشکلات روستاها بویژه روستاهای دور دست را مورد اهتمام قرار دهند.,"امام جمعه رشت تاکید کرد: مسئولان در فصل کشاورزی غم از چهره روستائیان بزدایند و رسیدگی به وضعیت آب رسانی برای کشاورزی و آسفالت راه های روستایی را در اولویت قرار دهند.
به گزارش ایرنا؛ آیت الله رسول فلاحتی در خطبه های آئین عبادی سیاسی نماز جمعه رشت خطاب به مدیران گفت: از بر گزاری مدام جلسات نتیجه ای عاید مردم نمی شود؛ مسئولان خدمت رسانی را در اولویت قرار دهند.
نماینده ولی فقیه در گیلان با بیان اینکه نگاه کشاورزان و روستائیان به مدیران دستگاه های اجرایی است ،گفت: مسئول یعنی خادم، لذا از مسئولان بویژه نمایندگان مجلس می خواهم برای انجام هر کاری اجازه نصب بنر ندهند و خود نیز بنر نزنند؛ بلکه بر طرف کردن مشکلات روستاها بویژه روستاهای دور دست را مورد اهتمام قرار دهند.
آیت الله فلاحتی در بخش دیگری از سخنان خود در خطبه های نماز جمعه رشت ضمن گرامیداشت روز ملی فناوری هسته ای گفت: قطع رابطه ایران با آمریکا به نفع ایران شد و هر چه رشد داشتیم از این قطع رابطه است.
وی ادامه داد: ایران در داشتن انرژی هسته ای یکی از قطب های جهان است و آن را تنها برای رشد می خواهد و جهان ایران را به صلح می شناسد.
خطیب جمعه رشت در بخش دیگری از سخنان خود زنان جامعه ایرانی را برترین زنان جهان توصیف کرد و گفت: اسلام به زن ارزش داد و در سایه انقلاب اسلامی زنان به جایگاه والایی رسیدند بطوریکه این قشر از جامعه در شاخه های متعدد از جمله تکنولوژی، علمی، پزشکی، ورزشی،فرهنگی به رتبه های بالا دست یافته اند و این درحالیست که زن در تعریف جهانی به عنوان کالا شناخته می شود.
نماینده ولی فقیه گیلان با اشاره به جریان اخیر در مشهد گفت: حادثه مشهد طرح تازه ای نیست ؛ افرادی که دست به چنین اعمالی می زنند سحر شده دشمنان هستند اما جمعیت خروشان در تشییع روحانیان گران مایه چون آیت الله رودباری نشان داد مردم از روحانیون دلسوز و دلسوخته دست بر نمی دارند.                           ",https://www.asriran.com/003UyT
834052,۱۴۰۱/۰۱/۱۹,بین الملل,رئیس جمهوری اوکراین: اکنون حدود ۲۰۰ هزار اشغالگر علیه ما می جنگند/ ما نیاز داریم همه بانک های روسیه را تحریم کنیم,رئیس جمهوری اوکراین گفت: سربازان روس با تنفری که در آن پرورش یافته اند، با ما وارد جنگ شده اند و در صورت لزوم با شما نیز وارد جنگ می شوند.,"ولودمیر زلنسکی رئیس جمهوری اوکراین روز جمعه با ایراد سخنانی در پارلمان فنلاند خواستار تحریم تمام بانک‌های روسیه شد.
به گزارش ایرنا، زلنسکی که از طریق ویدئو کنفرانس در جمع قانون‌گذاران فنلاندی و با حضور رئیس جمهوری آلمان، رئیس پارلمان سوئیس و سفیر اوکراین در هلسینکی سخنرانی می‌کرد؛ گزارشی را از آخرین وضعیت جنگ در کشورش ارائه داد.
وی به حمله موشکی امروز (جمعه) روسیه به ایستگاهی مملو از مسافرین که ۳۰ کشته و ۳۰۰ زخمی بجای گذاشته، اشاره کرد و افزود: امروز ۴۴ روز از حمله تمام عیار روسیه به اوکراین می گذرد. این تهاجم در ادامه ۸ سال جنگ آن کشور در شرق اوکراین است و اکنون حدود ۲۰۰ هزار اشغالگر علیه ما می جنگند.
رئیس جمهوری اوکراین گفت: سربازان روس با تنفری که در آن پرورش یافته اند، با ما وارد جنگ شده اند و در صورت لزوم با شما نیز وارد جنگ می شوند.
وی با تاکید بر لزوم «اعمال تحریم های سخت جهت جلوگیری از ادامه تعرضات روسیه» افزود: اما ما هنوز باید منتظر بمانیم تا کمک های نظامی دریافت کنیم و دائم به ما گفته می شود منتظر بمانید.
زلنسکی اضافه کرد: من از فنلاند به خاطر کمک های دفاعی و غیر نظامی و تحریم روسیه تشکر می کنم، اما ما به سلاح و اعمال تحریم‌های بیشتری علیه روسیه نیاز داریم.
رئیس جمهوری اوکراین اضافه کرد: ما نیاز داریم همه بانک های روسیه را تحریم کنیم تا کلیه راه های ارتباطی آن کشور مسدود شود.
وی همچنین با تاکید بر لزوم کاهش وابستگی به منابع انرژی روسیه تصریح کرد: باید با استفاده از انرژی های نوین از شر نفت و گاز روسیه خلاص شویم. پول نفت و گاز پرداختی به روسیه باید در حسابی امانی نگهداری شود و تکلیف آن پس از رفع تجاوز و محاکمه متجاوزین مشخص و سپس جهت بازسازی مناطق آسیب دیده استفاده شود.
زلنسکی همچنین با اشاره به اینکه فنلاند در زمینه آموزش شهرت جهانی دارد، افزود: ما انتظار داریم بخش آموزش آسیب دیده اوکراین، پس از رفع اشغال با کمک های شما بازسازی شود.
پس از سخنرانی زلنسکی که با تشویق های بسیار حضار همراه گردید، رئیس پارلمان فنلاند با اشاره به این که هلسینکی برای اولین بار به یکی از طرفین درگیری کمک نظامی کرده، وعده داد که در بازسازی اوکراین مساعدت کند.                           ",https://www.asriran.com/003UyS
834051,۱۴۰۱/۰۱/۱۹,اجتماعی ,استاندار تهران: تصمیم نهایی در مورد تعطیلی پایتخت امشب اعلام می‌شود,محسن منصوری استاندار تهران با اشاره به آلودگی هوا گفت: تصمیم نهایی درخصوص تعطیلی پایتخت، ساعت ۱۹:۳۰ امشب پس از آخرین تصاویر ماهواره‌ای و جمع‌بندی نظرات سازمان هواشناسی اعلام خواهد شد.,کد ویدیو  دانلود    فیلم اصلی                                     ,https://www.asriran.com/003UyR
834050,۱۴۰۱/۰۱/۱۹,ورزشی,بازی پرسپولیس و آلومینیوم لغو شد/ اعلام زمان برگزاری,دیدار پرسپولیس و آلومینیوم اراک در مرحله یک چهارم نهایی جام حذفی قرار بود فردا شب در ورزشگاه آزادی برگزار شود اما به دلیل آلودگی هوای تهران لغو و در صورت بهبود شرایط جوی ساعت 20:30 یکشنبه برگزار خواهد شد.,"بازی پرسپولیس و آلومینیوم که قرار بود فردا (۲۰ فروردین ماه) در ورزشگاه آزادی تهران برگزار شود، لغو شد.
به گزارش ایسنا کمیته اضطرار آلودگی هوای تهران امروز در استانداری تهران برگزار شد و بر اساس تصمیم اتخاذ شده بازی پرسپولیس و آلومینیوم که قرار بود فردا (۲۰ فروردین ماه) در ورزشگاه آزادی تهران برگزار شود، لغو شد و بر محدودیت حضور در فضاهای باز و عدم برگزاری مسابقات ورزشی و ورزش در فضاهای باز تاکید شد.
از دیگر مصوبات این جلسه به لزوم آمادگی کامل دانشگاه های علوم پزشکی، بیمارستانها و اورژانس و هلال احمر می‌توان اشاره کرد همچنین تصمیم نهایی برای تعطیلی مدارس تا آخر امشب اعلام خواهد شد.
به بیماران تنفسی نیز توصیه شد که از تردد در فضای باز خودداری کنند.
یکشنبه؛ برگزاری دیدار پرسپولیس - آلومینیوم در صورت بهبود شرایطبا برگزاری دیدارهای پرسپولیس و استقلال در دو روز متوالی در ورزشگاه آزادی موافقت شد.
به گزارش تسنیم، در شرایطی که دیدار تیمهای پرسپولیس و آلومینیوم لغو و اعلام شد این دیدار روز یکشنبه برگزار می‌شود این سؤال به وجود می‌آید که آیا مسئولان ورزشگاه آزادی موافقت می‌کنند که دو دیدار به صورت متوالی در دو روز در این استادیوم برگزار شود یا خیر؟
امیر حسین روشنک مسئول برگزاری مسابقات جام حذفی در این زمینه به خبرنگار تسنیم گفت: هماهنگی‌های لازم انجام شده و مسئولان ورزشگاه آزادی با برگزاری این دو دیدار در دو روز متوالی موافقت کرده‌اند.
 دیدار پرسپولیس و آلومینیوم اراک در مرحله یک چهارم نهایی جام حذفی قرار بود فردا شب در ورزشگاه آزادی برگزار شود اما به دلیل آلودگی هوای تهران لغو و در صورت بهبود شرایط جوی ساعت 20:30 یکشنبه برگزار خواهد شد. استقلال نیز در چارچوب همین مرحله از مسابقات دوشنبه در همین ساعت در ورزشگاه آزادی پذیرای نساجی خواهد بود.                           ",https://www.asriran.com/003UyQ
834049,۱۴۰۱/۰۱/۱۹,اجتماعی ,کشف و امحای مزرعه خشخاش در خوزستان,حدود چهار هزار بوته خشخاش در این مزرعه کشت شده بود که پس از مستندسازی و صدور دستور قضایی، در محل امحاء شد.,"دادستان عمومی و انقلاب بهبهان خوزستان از کشف مزرعه خشخاش در این شهرستان خبر داد.
علیرضا قاسمی‌نژاد اظهار کرد: در پی دریافت اخبار و اطلاعات رسیده از سربازان گمنام امام زمان(عج) مبنی بر کشت خشخاش توسط افرادی با هویت معلوم در روستای شله زار از توابع شهر زیدون، دستورات قضایی جهت دستگیری متهمان صادر شد.
به گزارش ایسنا به نقل از دادگستری خوزستان، وی افزود: ماموران پلیس مبارزه با مواد مخدر بهبهان به همراه ماموران مبارزه با قاچاق کالا و عوامل پاسگاه پل زهره و با نظارت مستقیم رئیس بازرسی و مامورین آن اداره به محل اعزام شدند و پس از طی مسافت کوهستانی و عبور از رودخانه، مزرعه‌ای با حدود ۵۰۰ متر مساحت که زیر کشت خشخاش بود، مشاهده شد.
قاسمی‌نژاد گفت: حدود چهار هزار بوته خشخاش در این مزرعه کشت شده بود که پس از مستندسازی و صدور دستور قضایی، در محل امحاء شد.
وی افزود: دستورات قضایی جهت شناسایی متهمان و دستگیری آنان صادر شده است.                           ",https://www.asriran.com/003UyP
834048,۱۴۰۱/۰۱/۱۹,اجتماعی ,ابتکار: کاهش بارندگی، اجرای طرح‌های بزرگ سد سازی در ترکیه و ... از دلایل طوفان‌ های عظیم گرد و غبار است,وی درباره اقدامات دولت یازدهم نوشت: ۱) مدیریت پایدار منابع آب، تالابها و خاک وحفاظت از پوشش گیاهی و مراتع کشور. ۲) شناسایی و مدیریت کانون‌های گرد و غبار در ۳۱ استان و تدوین طرح کنترل و مدیریت گرد و غبار ۳) تدوین و تصویب نهایی قانون حفاظت از تالاب‌ها ۴) احیای تالابهای مهم مانند هورالعظیم.,"رئیس اسبق سازمان محیط زیست ضمن اشاره به اشاره به دلایل وقوع طوفان‌های عظیم گرد و غبار در کشور، اقدامات دولت یازدهم برای کاهش این پدیده جوی را برشمرد.
به گزارش ایسنا، معصومه ابتکار در صفحه رسمی خود در توییتر در قالب یک رشته توییت درباره طوفان‌های گرد و غبار نوشت: کاهش بارندگی و روند گرمایش زمین، اجرای طرح‌های بزرگ سد سازی مانند گاپ درترکیه و عدم برنامه‌ریزی برای مدیریت عرصه سرزمین و مقابله با فرسایش خاک همه از دلایل طوفان‌های عظیم گرد و غباراست که کیفیت زندگی و سلامت مردم را مختل می‌کند. دردولت یازدهم برای این مسئله از چند جهت چاره اندیشی شد.
وی درباره اقدامات دولت یازدهم نوشت: ۱) مدیریت پایدار منابع آب، تالابها و خاک وحفاظت از پوشش گیاهی و مراتع کشور. ۲) شناسایی و مدیریت کانون‌های گرد و غبار در ۳۱ استان و تدوین طرح کنترل و مدیریت گرد و غبار ۳) تدوین و تصویب نهایی قانون حفاظت از تالاب‌ها ۴) احیای تالابهای مهم مانند هورالعظیم.
رییس اسبق سازمان حفاظت محیط زیست اضافه کرد: ۵) اغاز همکاری‌های سازمان ملل برای مقابله با گرد و غبار با درخواست ایران ۶) با توجه با کانونهای بزرگ عراق تفاهمنامه همکاری برای ایجاد مرکز آموزش و مدیریت مقابله با گرد وغبار قدم مهمی بود که زمین آن تحویل ایران شد و اولین دوره انتقال تجربیات ایران تهیه شد که به پایان دولت رسیدیم.
وی افزود: ۷) باپیشنهاد ما طرح کاشت نهال هم زمان راهپیمایی اربعین درعراق و مناطق مرزی نیز دنبال شد ۸) چندین گزارش درمورد مخاطرات جدی طرح گاپ ترکیه برای مقامات تهیه شد که برخی به شعام ارجاع شد امادر شرایط طوفانهای گردو غبار دولت یازدهم با حملات و تهمتها از سوی رسانه های مخالف مواجه می‌شد بطوری‌که در تمام طوفان‌ها سازمان حفاظت محیط زیست به عنوان مقصر و مسبب معرفی می‌شد و رسانه‌های بیگانه هم سوار موج تخریبی می‌شدند. اینکه بعدا این طرحهای راهبردی چگونه اداره شد جای بحث دارد،اما اینکه امروز در شرایط شاخص۵۰۰ الودگی هوا دیدم رسانه ملی اینقدرخونسرداست خواستم سابقه کار را بگویم.                           ",https://www.asriran.com/003UyO
834047,۱۴۰۱/۰۱/۱۹,اقتصادی,سازمان تنظیم مقررات و ارتباطات رادیویی: افزایش قیمت اینترنت در دست بررسی است,اکنون با افزایش چندبرابری هزینه‌ها، ادامه سرمایه‌گذاری و پاسخ به مصرف روزافزون مشترکین با چالش جدی مواجه شده است. قطعاً ادامه این روند، دسترسی مردم به خدمات با کیفیت و پایدار را دچار مشکل خواهد کرد.,"سازمان تنظیم مقررات و ارتباطات رادیویی با بیان اینکه رگولاتوری هیچگونه مصوبه جدیدی در مورد تعرفه اینترنت نداشته، اعلام کرد که افزایش قیمت اینترنت ثابت در برخی اپراتورها در دست بررسی است تا چنانچه در خارج از چارچوب قانونی باشد، نسبت به اصلاح صریح و جریمه قانونی متخلفان اقدام شود.
به گزارش ایسنا، در حالی که تا پایان سال ۱۴۰۰ و به دلیل منع قانونی افزایش تعرفه از سوی مجلس شورای اسلامی، اپراتورها اجازه افزایش قیمت نداشتند، اکنون اخباری مبنی بر افزایش قیمت بسته‌های اینترنتی منتشر شده، هرچند شرکت مخابرات ایران درباره این اخبار مبنی‌بر افزایش دو برابری قیمت بسته‌های اینترنت برخی از اپراتورهای اینترنتی ازجمله شرکت مخابرات، با بیان اینکه تعرفه‌های اینترنت شرکت مخابرات ایران براساس تعرفه‌های ابلاغی سازمان تنظیم مقررات در سال ۱۳۹۶ است و هیچگونه افزایشی در سال‌های اخیر صورت نگرفته است.
در این راستا سازمان تنظیم مقررات و ارتباطات رادیویی، امروز اطلاعیه‌ای صادر کرد که در آن آمده است: کمیسیون تنظیم مقررات ارتباطات به‌عنوان بالاترین رکن تصمیم‌گیر در وزارت ارتباطات و فناوری اطلاعات هیچگونه مصوبه جدیدی در مورد تعرفه اینترنت نداشته و آخرین تعرفه مصوب اینترنت همراه مربوط به سال ۹۵ و برای دسترسی ثابت مربوط به سال ۹۶ است که طی آنها سقف و کف قیمت تعیین شده تا اپراتورهای بخش خصوصی نسبت به تعیین قیمت خدمات و بسته‌های اینترنتی در محدوده سقف و کف اقدام کنند. مورد اخیر افزایش قیمت اینترنت ثابت در برخی اپراتورها در دست بررسی است تا چنانچه در خارج از چارچوب قانونی (مصوبات سال‌های ۹۵ و ۹۶) باشد، نسبت به اصلاح صریح و جریمه قانونی متخلفان اقدام شود.
در ادامه ذکر شده: از آنجا که فراهم کردن تمهیدات لازم برای خدمات باکیفیت و پایدار توسط اپراتورها از مسئولیت‌های اصلی سازمان تنظیم مقررات و ارتباطات رادیویی است، لازم می‌دانیم توجه کاربران را به این نکته نیز جلب کنیم که بر اساس مقررات مصوب سال‌های گذشته اپراتورها در محدوده مشخصی مجاز به تعریف بسته‌های خدماتی بودند که به‌دلیل شرایط رقابتی بعضا در سطح بسیار پایین‌تری اقدام به تعرفه‌گذاری می‌کردند و اکنون با افزایش چندبرابری هزینه‌ها، ادامه سرمایه‌گذاری و پاسخ به مصرف روزافزون مشترکین با چالش جدی مواجه شده است. قطعاً ادامه این روند، دسترسی مردم به خدمات با کیفیت و پایدار را دچار مشکل خواهد کرد.
در پایان این اطلاعیه نیز تاکید شده است: در عین حال، اپراتورهای ارتباطی ضروری است با رعایت شرایط اقشار مختلف جامعه و حتی‌الامکان تامین بخشی از منابع مالی موردنیاز خود از طرق دیگر و با هماهنگی با این سازمان، افزایش حداقلی قیمت‌ها را مبتنی بر چارچوب مصوبات مدنظر قرار دهند و آن هم حتما صرف توسعه شبکه شود.                           ",https://www.asriran.com/003UyN
834046,۱۴۰۱/۰۱/۱۹,اجتماعی ,گرد و غبار شنبه هم مهمان تهران است,بنابر اعلام هواشناسی، برای روزهای شنبه و یکشنبه در سطح استان هشدار نارنجی صادر شده است؛ از عصر شنبه نیز، وزش باد شدید، گاهی خیلی شدید همراه با رگبار و رعد و برق و گرد و خاک پیش‌بینی می‌شود.,"پدیده گردوغباری که از صبح امروز استان‌ تهران را در بر گرفته است، طبق اعلام هواشناسی فردا نیز در تهران مستقر است اما شدت و غلظت آن کمتر خواهد بود.
به گزارش تسنیم، جلسه کمیته اضطرار آلودگی هوای استان تهران از دقایقی پیش به ریاست محسن منصوری، استاندار تهران و نمایندگان دستگاه‌های مختلف در سالن اجتماعات استانداری در حال برگزاری است.
در این جلسه از سوی نماینده هواشناسی استان تهران اعلام شد که گرد و غبار فردا هم همچنان میهمان تهران است اما شدت آن نسبت به امروز کمتر خواهد بود.
بنابر اعلام هواشناسی، برای روزهای شنبه و یکشنبه در سطح استان هشدار نارنجی صادر شده است؛ از عصر شنبه نیز، وزش باد شدید، گاهی خیلی شدید همراه با رگبار و رعد و برق و گرد و خاک پیش‌بینی می‌شود.                           ",https://www.asriran.com/003UyM
834045,۱۴۰۱/۰۱/۱۹,علمی,دورترین کهکشان به زمین که ۳۰۰ میلیون سال بعد از بیگ بنگ همچنان می‌درخشد رصد شد,دو گروه از اخترشناسان بر روی این کهکشان تحقیق کرده و نتیجه کار آن‌ها از سوی دو مجله «ژورنال اخترفیزیکی» و «ماهنامه مطالعات جامعه ستاره‌شناسی سلطنتی» بریتانیا پذیرفته شده است.,"گروهی از اخترشناسان روز پنجشنبه هفتم آوریل با انتشار مقاله‌ای در نشریه مرکز ستاره‌شناسی هاروارد-سمیتسونیان اعلام کردند که موفق به مشاهده کهکشانی شده اند که ۱۳ و نیم میلیارد سال نوری با زمین فاصله دارد.
به گزارش یورونیوز؛ این کهکشان که اچ‌دی۱ نام گذاری شده، دورترین کهکشانی است که بشر تاکنون موفق به رصد آن شده است. به گفته پژوهشگران اچ‌دی۱ سیصد میلیون سال پس از بیگ‌بنگ (انفجار بزرگ) همچنان می‌درخشد.
دو گروه از اخترشناسان بر روی این کهکشان تحقیق کرده و نتیجه کار آن‌ها از سوی دو مجله «ژورنال اخترفیزیکی» و «ماهنامه مطالعات جامعه ستاره‌شناسی سلطنتی» بریتانیا پذیرفته شده است.
درباره کهکشان اچ‌دی۱ چه می‌دانیم؟
آنطور که پژوهشگران می‌گویند، کهکشان اچ‌دی۱، سیزده و نیم میلیارد سال نوری با زمین فاصله دارد. پرسش‌های اصلی تحقیق درباره ماهیت دقیق این کهکشان بوده و بر پیش‌فرض‌های زیر استوار است:
این کهکشان در حال تشکیل ستاره‌های جدید بسیار پرشمار (معروف به ستاره‌های با جمعیت ۳) با آهنگی مداوم است. این احتمال هم وجود دارد که پیشاپیش شماری ستاره در این کهکشان متولد شده باشند. این تئوری بر مبنای تشکیل نخستین ستاره‌ها در زمان تولد کائنات استوار است. با این حال چنین پدیده‌ای تاکنون هرگز مستقیما رصد نشده است.
این کهکشان در یک سیاهچاله عظیم به بزرگی صد میلیون برابر مساحت خورشید، محصور شده است و به این ترتیب، خود عملا یک سیاهچاله است.
فابیو پاچوکی، عضو رصدخانه سمیتسونیان می‌گوید تعیین ویژگی‌های کهکشانی به این دوری واقعا پیچیده است: «مثل این می‌ماند که بخواهید ملیت یک کشتی بسیار دور دست را در زمان طوفان و مه با پرچم آن تشخیص دهید.»
برای مطالعه اچ‌دی۱، پژوهشگران بیش از ۱۲۰۰ ساعت با استفاده از تسلکوپ‌هایی در هاوایی و شیلی به رصد آسمان پرداخته‌اند.
آنطور که گزارش شده، اچ‌دی۱ با نوری فرابنفش می‌درخشد: امری که حاکی از آن است که این کهکشان احتمال در حال گذار از یک مرحله بزرگ آزادسازی انرژی است یا اینکه چنین مرحله‌ای را میلیاردها سال پیش پشت سر گذاشته است. این مفهوم، ۱۰ برابر بزرگ‌تر از چیزی است که معمولا از این دست کهکشان‌ها انتظار می‌رود. به همین دلیل هم دانشمندان این احتمال را می‌دهند که اچ‌دی۱ نه در حال زایش ستاره‌های معمولی که مشغول خلق ستاره‌های با جمعیت ۳ است. دانشمندان می‌گویند شاید به همین خاطر است که میزان نور فرابنفش این کهکشان، بیش از موارد مشابه شناسایی شده است.
با این حال فرضیه وجود یک سیاهچاله، در مطالعات دانشمندان بر روی اچ‌دی۱ همچنان به قوت خود باقی است: به این دلیل که یک سیاه‌چاله هم می‌تواند منابع عظیمی از گاز را ببلعد و همین مقادیر غیر قابل تصور گاز، دلیل درخشانی این کهکشان «احتمالا محصور» در سیاهچاله باشد. در صورت اثبات این تئوری، «سیاه‌چاله اچ‌دی۱» نخستین سیاه‌چاله شناسایی/رصد شده نزدیک به بیگ بنگ خواهد بود.
تلسکوپ جیمز وب که به‌زودی عملیاتی خواهد شد، به دانشمندان برای تعیین دقیق‌تر فاصله میان زمین و اچ‌دی۱ و همچنین تائید یا رد این فرضیه کمک خواهد کرد که این کهکشان، دورترین کهکشان کشف شده از سوی بشر است.                           ",https://www.asriran.com/003UyL
834044,۱۴۰۱/۰۱/۱۹,اجتماعی ,کیفیت هوای کرج در وضعیت خطرناک قرار گرفت,مدیرکل حفاظت محیط زیست البرز: وجود گرد و غبار شدید منجر به کاهش کیفیت هوای کرج شده است.,"مدیرکل حفاظت محیط زیست البرز گفت: کیفیت هوای کرج در وضعیت خطرناک قرار گرفته است.
فردین حکیمی در گفت‌وگو با خبرنگار مهر اظهار کرد: بر اساس آخرین داده‌های ایستگاه‌های سنجش کیفیت آلودگی هوای استان البرز، شاخص بر خط کیفیت هوا، ذرات معلق کمتر از ۲.۵ میکرون در ایستگاه کرج هم‌اکنون بر روی عدد ۵۰۰ قرار گرفته و کیفیت هوا در وضعیت خطرناک قرار دارد.
وی بیان کرد: بر همین اساس شاخص آلودگی هوا در شهرستان‌های فردیس، ساوجبلاغ، نظرآباد و اشتهارد به ترتیب ۲۸۳، ۲۶۰، ۲۱۷ و ۲۵۰ است که بر این مبنا کیفیت هوای همه شهرستان‌ها در وضعیت بسیار ناسالم است.
مدیرکل حفاظت محیط زیست البرز تصریح کرد: وجود گرد و غبار شدید منجر به کاهش کیفیت هوای کرج شده است.
وی متذکر شد: بر این اساس ساکنان استان البرز به ویژه شهر کرج به غیر از موارد ضروری از خانه خارج نشوند.                           ",https://www.asriran.com/003UyK
834042,۱۴۰۱/۰۱/۱۹,بین الملل,هشدار سازمان ملل نسبت به وخامت بحران غذا در ۶ کشور عربی,یونیسف هشدار داد، اگر اوضاع به همین صورت پیش برود به شدت بر کودکان در منطقه به ویژه مصر، لبنان، لیبی، سودان، سوریه و یمن تأثیر می‌گذارد، این کشورها با نزاع‌ها و بحران‌های اقتصادی شدیدی حتی قبل از وخیم شدن اوضاع اروپا مواجه بودند.,"صندوق حمایت از کودکان سازمان ملل ""یونیسف"" نسبت به وخامت بحران غذایی در شش کشور عربی هشدار داد.
به گزارش اسپوتنیک، صندوق حمایت از کودکان سازمان ملل ""یونیسف"" در بیانیه‌ای اعلام کرد: افزایش قیمت مواد غذایی به دلیل بحران اوکراین خطر سوءتغذیه میلیون‌ها کودک در خاورمیانه و شمال آفریقا را ایجاد می‌کند. کشورهای خاورمیانه و شمال آفریقا به شدت از جنگ‌ها، فقر و وبا رنج می‌برند.
یونیسف هشدار داد، اگر اوضاع به همین صورت پیش برود به شدت بر کودکان در منطقه به ویژه مصر، لبنان، لیبی، سودان، سوریه و یمن تأثیر می‌گذارد، این کشورها با نزاع‌ها و بحران‌های اقتصادی شدیدی حتی قبل از وخیم شدن اوضاع اروپا مواجه بودند. در سایه درگیری‌ها و بی ثباتی سیاسی و کرونا و بحران اوکراین این مناطق شاهد افزایش شدید مواد غذایی هستند و احتمالا تعداد کودکانی را که از سوءتغذیه رنج می‌برند افزایش دهد.                           ",https://www.asriran.com/003UyI
834041,۱۴۰۱/۰۱/۱۹,اجتماعی ,امام جمعه اصفهان: مردم چند نفره بروند و بساط روزه خواران را به هم بریزید,آیت الله طباطبایی نژاد: ما به فاطمیون افاغنه افتخار می‌کنیم و واقعاً بچه‌های خوبی هستند، برخی ها می‌گویند که بیشتر مشکلات ما افاغنه هستند اما نباید اینگونه بیان شود.,"امام جمعه اصفهان گفت: در برخی از شهرستان‌های استان اصفهان کمبود کارگر اعلام شده است.
به گزارش مهر؛ آیت الله سید یوسف طباطبایی نژاد در خطبه‌های عبادی سیاسی نماز جمعه این هفته اصفهان با بیان اینکه روزه گرفتن توفیقی است که نصیب ما می‌شود، اظهار داشت: هر آن‌کس که روزه نمی‌گیرد به جز افرادی که توانایی روزه گرفتن ندارند، مورد توفیق خدا نیست.
وی با بیان اینکه مسلمانان باید سختی تحمل کنند، بد و خوب را تشخیص دهند تا در غربال خداوند قرار بگیرند، افزود: شاهد برخی از روزه خواری‌ها هستیم که شایسته نیست و باید در این زمینه کار فرهنگی بیشتری انجام شود.
امام جمعه اصفهان با بیان اینکه صدقه دادن نباید با منت و سرزنش باشد، اضافه کرد: کمک کردن به دیگران امر پسندیده‌ای است که باید تنها برای رضایت خدا انجام شود.
وی با اشاره به مضروب شدن روحانیان در حرم مطهر رضوی ابراز داشت: برای سلامتی این روحانی که هنوز در بستر بیماری است دعا می‌کنیم و یاد روحانیان شهید شده را گرامی می‌داریم اما باید توجه داشت که درست است که این فرد ضارب افغان بوده است اما نمی‌توان این رفتار را به همه افاغنه نسبت داد، در ایران منافقان زیادی مردم را کشته‌اند، پس نمی‌توان این جنایات را به همه نسبت داد.
آیت الله طباطبایی نژاد ادامه داد: ما به فاطمیون افاغنه افتخار می‌کنیم و واقعاً بچه‌های خوبی هستند، برخی ها می‌گویند که بیشتر مشکلات ما افاغنه هستند اما نباید اینگونه بیان شود.
پشت میزنشینی برای همه امکان پذیر نیست
وی با بیان اینکه در برخی از شهرستان‌ها اعلام شده است که با کمبود کارگر رو به رو هستند، افزود: باید توجه داشت که پشت میز نشینی برای همه امکان پذیر نیست، جوانان تحصیل کرده بیکار زیادی در استان اصفهان داریم که حاضر نیستند در کارخانه‌ها، مرغداری‌ها و … کار کنند.
امام جمعه اصفهان با اشاره به روز پنج رمضان ۵۷ نیز گفت: در این روز جمعی در اصفهان بیرون آمدند و شعار علیه شاه دادند که به دنبال افراد زیادی شهید شدند و حکومت نظامی نیز اعلام شد که یاد و خاطره این شهیدان را گرامی می‌داریم.
وی همچنین به شهادت شهید سید محمد باقر صدر و خواهرش بنت الهدی صدر اشاره کرد و گفت: این خواهر و برادر در زندان بعث به شهادت رسیدند و این اتفاق مصیبت بزرگی برای جهان اسلام بود چرا که شهید محمدباقر صدر در ۲۵ سالگی به درجه اجتهاد رسید و دو کتاب نیز تألیف کرد که شهره جهانی داشت.
امر به معروف را در برابر روزه خواران انجام دهید
آیت الله طباطبایی نژاد با بیان اینکه برخی از افراد گزارش‌هایی را در خصوص روزه خواری اعلام می‌کنند، افزود: باید خود مردم امر به معروف و نهی از منکر را انجام دهند، اگر تنهایی امکان انجام این کار را ندارید چند نفره بروید و بساط روزه خواران را به هم بریزید، نمی‌گویم دعوا کنید، بلکه آنها را امر به معروف کنید تا بفهمند در شهر جان داری زندگی می‌کنند و نه در شهر مرده‌ای که در آن ارزش‌ها از یاد رفته است.
وی گفت: نباید از کنار هم بی تفاوت رد شویم، امر به معروف و نهی از منکر متعلق به انسان‌های زنده است و اگر مانند چوب از کنار گناهان عبور کنیم، مرده تلقی می‌شویم.
نماینده ولی فقیه در استان اصفهان با اشاره به آغاز قرن جدید نیز افزود: چرخ تحولات تند تند می‌چرخد، سرعت تغییرات بالا رفته و ما نیز باید در این زمینه مطابق با جریان تکنولوژی و تحولات پیشروی داشته باشیم.                           ",https://www.asriran.com/003UyH
834040,۱۴۰۱/۰۱/۱۹,بین الملل,اسلواکی سامانه اس ۳۰۰ به اوکراین داد,وزیر امور خارجه اتحادیه اروپا افزایش کمک‌های نظامی این اتحادیه به اوکراین به میزان نیم میلیارد یوروی دیگر را پیشنهاد داده است؛ با این افزایش مجموع کمک‌ها به یک و نیم میلیارد یورو می‌رسد.,"رویترز اعلام کرد که اوکراین سامانه اس ۳۰۰ از اسلواکی دریافت کرده است.
به گزارش ایرنا از رویترز، «ادوارد هگر- Eduard Heger» نخست وزیر اسلواکی گفت که کشورش یک سامانه دفاع هوایی اس ۳۰۰ خود را به اوکراین اهدا کرده است تا به این کشور برای دفاع در مقابل تجاوزهای روسیه کمک کند.
او در صفحه فیسبوک خود با انتشار پستی نوشت که این اقدام به معنای پیوستن اسلواکی به درگیری با روسیه نیست.
هگر گفت: جمهوری اسلواکی پس از درخواست کمک از سوی اوکراین سامانه دفاعی اس ۳۰۰ را به این کشور اهدا کرده است.
او این را هم گفت که سیستم دفاعی اسلواکی در روزهای آینده با یک سامانه دفاع موشکی اضافی از سوی متحدانش تقویت خواهد شد.
هگر می‌گوید، اسلواکی سامانه دفاعی اس ۳۰۰ را در اختیار اوکراین و غیر نظامیان بی‌گناه این کشور قرار می‌دهد.
براتیسلاوا ماه گذشته اعلام کرد که سامانه موشکی ضد هوایی ساخت روسیه را تنها به شرط دریافت جایگزین به منظور جلوگیری از شکاف امنیتی ناتو در اختیار اوکراین قرار می‌دهد.
در این پیوند «شاشانک جوشی» سردبیر حوزه دفاعی نشریه اکونومیست در توئیتی همچنین از اهدای تانک‌های نوع تی ۷۲ از سوی چک به اوکراین خبر داده است.
وزیر امور خارجه اتحادیه اروپا افزایش کمک‌های نظامی این اتحادیه به اوکراین به میزان نیم میلیارد یوروی دیگر را پیشنهاد داده است؛ با این افزایش مجموع کمک‌ها به یک و نیم میلیارد یورو می‌رسد.
«شارل میشل» رئیس شورای اروپا در توئیتی با اشاره به پیشنهاد «جوسپ بورل»، حمایت خود را از آن اعلام کرد و گفت: در صورت تصویب این پیشنهاد، مجموع حمایت‌های ارائه شده توسط اتحادیه اروپا برای ارائه تسلیحات بیشتر به کی یف به یک و نیم میلیارد یورو افزایش می‌یابد.                           ",https://www.asriran.com/003UyG
834039,۱۴۰۱/۰۱/۱۹,بین الملل,یک هیئت امنیتی مصری به رام‌الله و تل آویو می رود,شهر قدس اخیرا شاهد حملات سربازان اسرائیلی به نمازگزاران در منطقه باب العامود است. همچنین اراضی اشغالی شاهد عملیات‌های شهادت طلبانه فلسطینی‌هاست.,"در سایه ادامه تنش‌ها در اراضی اشغالی قرار است طی چند روز آتی هیئت امنیتی از مصر به رام‌الله و تل آویو سفر کند.
به گزارش ایسنا، به نقل از سایت روزنامه عربی۲۱، منابع آگاه مصری اعلام کردند: یک هیئت امنیتی از دستگاه اطلاعات مصر طی چند روز آتی به رام‌الله و تل آویو می‌رود تا درباره تحولات اخیر فلسطین با مسئولان دو طرف صحبت کند و شروط گروه‌های مقاومت فلسطین برای حفظ آتش‌بس را به مسئولان دولت اسرائیل منتقل کند.
به گفته این منابع اخیرا تماس‌هایی میان مسئولان مصری و اسرائیلی درباره اوضاع اراضی اشغالی و غزه برقرار شد که در جریان آن قاهره بر لزوم آغاز مذاکرات طی دوره آتی درباره روند صلح میان فلسطینی‌ها و دولت اشغالگر اسرائیل برای ممانعت از وخامت اوضاع تأکید کرد.
شهر قدس اخیرا شاهد حملات سربازان اسرائیلی به نمازگزاران در منطقه باب العامود است. همچنین اراضی اشغالی شاهد عملیات‌های شهادت طلبانه فلسطینی‌هاست.
به گفته منابع یکی از شروط مقاومت برای حفظ آتش‌بس توقف تجاوزات و حملات به ساکنان قدس و نمازگزاران در مسجد الاقصی است. مقاومت فلسطین تأکید دارد که حفظ آتش‌بس باید در تمام اراضی فلسطین باشد.                           ",https://www.asriran.com/003UyF
834038,۱۴۰۱/۰۱/۱۹,ورزشی,بارسا در اندیشه جذب ایسکو,تارنمای اسپانیایی «اسپورت» درباره این خبر با اشاره به اینکه ایسکو آلارکون در حال برنامه ریزی برای آینده ای دور از رئال مادرید است، نوشت: این هافبک مالاگایی که در صورت تمدید نکردن قراردادش با رئال در پایان فصل آزاد خواهد بود، در حال بررسی پذیرش یا عدم پذیرش پیشنهاد باشگاه بارسلونا است.,"تیم فوتبال بارسلونا در ادامه روند نقل و انتقالاتی و خرید بازیکن، چشم به هافبک تهاجمی رئال دوخته تا او را جذب کند.
به گزارش ایرنا، «ایسکو آلارکون» فوتبالیست مالاگایی که به عنوان هافبک تهاجمی در تیم رئال مادرید بازی می کند و قراردادش در تابستان امسال به پایان می رسد ظاهرا پیشنهادی از بارسا دریافت کرده است.
تارنمای اسپانیایی «اسپورت» درباره این خبر با اشاره به اینکه ایسکو آلارکون در حال برنامه ریزی برای آینده ای دور از رئال مادرید است، نوشت: این هافبک مالاگایی که در صورت تمدید نکردن قراردادش با رئال در پایان فصل آزاد خواهد بود، در حال بررسی پذیرش یا عدم پذیرش پیشنهاد باشگاه بارسلونا است.
به نوشته اسپورت، ایسکو یکی از بازیکنانی است که کمترین دقایق این فصل را با آنچلوتی گذرانده و تنها ۱۴ بازی در تمامی رقابت‌ها، انجام داده است.
این فوتبالیست با وجود دریافت چند پیشنهاد از خارج از کشور تصمیم گرفته در لالیگا اسپانیا بماند و حال که به نظر می رسید پیشنهاد یولین لوپتگی سرمربی سویا به این فوتبالیست مالاگایی قطعی است، بارسا وارد صحنه شده است.                           ",https://www.asriran.com/003UyE
834037,۱۴۰۱/۰۱/۱۹,بین الملل,استرالیا خودروهای زرهی به اوکراین هدیه می‌دهد,تامین این خودروهای زرهی در پی درخواست ولودیمیر زلنسکی، رئیس جمهوری اوکراین برای دریافت کمک نظامی از استرالیا در اواخر مارس ۲۰۲۲ صورت می‌گیرد.,"دفتر نخست وزیری استرالیا امروز (جمعه) اعلام کرد، دولت کانبرا متعهد به پشتیبانی بیشتر نظامی به اوکراین شامل تحویل بیش از ۲۰ خودروی زرهی بوش‌مستر و تامین تسلیحات ضد زرهی و سایر تجهیزات به ارزش ۲۶.۵ میلیون دلار شده است.
به گزارش اسپوتنیک، در بیانیه دفتر نخست وزیری استرالیا همچنین آمده است: دولت کانبرا قرار است ۲۰ خودروی زرهی بوش‌مستر از جمله آمبولانس را برای کمک به اوکراین در مواجهه با جنگ روسیه در این کشور هدیه دهد.
تامین این خودروهای زرهی در پی درخواست ولودیمیر زلنسکی، رئیس جمهوری اوکراین برای دریافت کمک نظامی از استرالیا در اواخر مارس ۲۰۲۲ صورت می‌گیرد.
در ادامه بیانیه دفتر نخست وزیری استرالیا همچنین آمده است، دولت کانبرا متعهد شده تا دیگر تجهیزات نظامی را به شکل تسلیحات ضد زرهی و مهمات برای اوکراین تامین کند.
دفتر نخست وزیری استرالیا همچنین اعلام کرد: این بسته ۲۶.۵ میلیون دلاری تسلیحات و مهمات ضد زرهی برای نیروهای مسلح اوکراین، قابلیت‌ها و توانمندی‌های ارائه شده توسط استرالیا را که تاکنون در میدان نبرد ضروری بوده‌اند، بیشتر خواهد کرد.                           ",https://www.asriran.com/003UyD
834036,۱۴۰۱/۰۱/۱۹,اجتماعی ,آخرین وضعیت پروازها پس از گرد و خاک امروز,در پی گرد و خاک ایجاد شده در آسمان ایران، دید برای پروازهای داخلی و خارجی کمتر شد اما تاثیری در لغو این پروازها نداشت، چرا که با وجود این شرایط، همچنان دید بیش از دو تا سه کیلومتر است.,"سرپرست معاونت هوانوردی و امور بین الملل سازمان هواپیمایی کشوری اعلام کرد: در پی گرد و خاک ایجاد شده امروز در آسمان کشور، پروازی لغو نشده چرا که دید کافی وجود دارد اما مسافران قبل از عزیمت به فرودگاه، حتما از آخرین وضعیت پروازشان مطمئن شوند.
حسن خوشخو در گفت‌وگو با ایسنا اظهارکرد: در پی گرد و خاک ایجاد شده در آسمان ایران، دید برای پروازهای داخلی و خارجی کمتر شد اما تاثیری در لغو این پروازها نداشت، چرا که با وجود این شرایط، همچنان دید بیش از دو تا سه کیلومتر است.
وی افزود: گر چه تصمیم‌گیری در این زمینه برای هر یک از شرکت‌های هواپیمایی بر اساس پروتکل‌های خودشان متفاوت است و از نظر ایمنی پرواز و مسافر دید کافی برای نشست و برخاست هواپیما وجود دارد و به نظر نمی‌رسد مشکلی در این زمینه به وجود بیاید.
سرپرست معاونت هوانوردی و امور بین الملل سازمان هواپیمایی کشوری با بیان اینکه بر اساس پیش‌بینی‌های سازمان هواشناسی گرد و غبار تا سه روز آینده ادامه خواهد داشت و اوج آن امروز خواهد بود، ادامه داد: غلظت گرد و خاک بر اساس گزارش‌های موجود در ساعات اولیه امروز بیشتر بود اما در حال حاضر وضعیت بهتر شده و پیش‌بینی می‌شود در ساعات و روزهای پیش‌رو غلظت کمتر شود.
خوشخو گفت: با توجه به پیش‌بینی‌های سازمان هواشناسی و اینکه ممکن است اتفاق خاصی در این زمینه رخ دهد و دید برای پروازها مناسب نباشد، به همه مسافران توصیه می‌کنیم قبل از عزیمت به فرودگاه حتما از وضعیت پرواز خود مطمئن شوند و با فرودگاه یا شرکت هواپیمایی مورد نظر تماس بگیرند.                           ",https://www.asriran.com/003UyC
834035,۱۴۰۱/۰۱/۱۹,اقتصادی,شرکت مخابرات: هزینه اینترنت مخابرات بر اساس تعرفه‌های ابلاغی سال ۱۳۹۶ محاسبه می‌شود,شرکت مخابرات ایران بر اساس توجه به حقوق مشتریان، تفکیک ترافیک داخلی و بین‌المللی و رعایت مصرف منصفانه، تعرفه‌های خود را در حوزه دسترسی ارتباطات ثابت و در راستای اجرای مصوبه ۲۶۶ سازمان تنظیم مقررات و ارتباطات رادیویی در جهت بهبود کیفیت خدمات عرضه می‌کند.,"شرکت مخابرات ایران اعلام کرد تعرفه‌های اینترنت این شرکت براساس تعرفه‌های ابلاغی سازمان تنظیم مقررات در سال ۱۳۹۶ است و هیچ‌گونه افزایشی در سال‌های اخیر صورت نگرفته است.
به گزارش ایسنا، موضوع ثابت ماندن هزینه بسته‌های اینترنتی و حتی تعرفه اینترنت ثابت اگرچه از سوی محمدجواد آذری جهرمی -وزیر سابق ارتباطات و فناوری اطلاعات- به‌عنوان یکی از دستاوردهای دولت دوازدهم مطرح بود و او بارها عنوان کرده بود که هزینه خدمات ICT باید متناسب با جیب مردم باشد، اما از زمانی که عیسی زارع‌پور در جایگاه وزارت قرار گرفته، به این موضوع اشاره کرده که ثابت ماندن تعرفه‌ها، امکان توسعه را سلب کرده است.
با وجود این، به دلیل منع قانونی در بودجه ۱۴۰۰، امکان افزایش تعرفه از سوی اپراتورها وجود نداشت، موضوعی که زارع‌پور و معاونانش بارها به آن اشاره کردند، وزیر ارتباطات و فناوری اطلاعات در این زمینه با اشاره به تدوین لایحه بودجه سال ۱۴۰۱، از نمایندگان مجلس شورای اسلامی در خواست کرد که عدم امکان اصلاح تعرفه‌ها که در لایحه بودجه ۱۴۰۰ مطرح بود، در بودجه ۱۴۰۱ تکرار نشود.
به اعتقاد زارع‌پور، نیاز بیش از گذشته شده و هزینه‌ها به‌شدت افزایش پیدا کرده و طبیعتا وقتی درآمد ثابت بماند یا حتی کاهش پیدا کند، توسعه مشکل پیدا می‌کند، در حالی که حوزه ارتباطات باید مسیر تخصصی و طبیعی خود را طی کند و وضعیت ارتباطات از چیزی که هر روز کیفیتش کاهش پیدا می‌کند، تغییر کند. البته وزیر ارتباطات به این موضوع هم تاکید داشت که اپراتورها، بدون هماهنگی با رگولاتوری، حق افزایش تعرفه را ندارند.
هزینه اینترنت مخابرات بر اساس تعرفه‌های ابلاغی سال ۱۳۹۶ محاسبه می‌شود
در این راستا شرکت مخابرات ایران، محمدرضا بیدخام -مدیرکل ارتباطات و امور بین‌الملل شرکت مخابرات ایران- در پاسخ به اخبار منتشرشده مبنی‌بر افزایش دو برابری قیمت بسته‌های اینترنت برخی از اپراتورهای اینترنتی ازجمله شرکت مخابرات، با بیان اینکه تعرفه‌های اینترنت شرکت مخابرات ایران براساس تعرفه‌های ابلاغی سازمان تنظیم مقررات در سال ۱۳۹۶ است و هیچگونه افزایشی در سال‌های اخیر صورت نگرفته، اظهار کرد: با توجه به افزایش شدید قیمت تمام‌شده سرویس‌های ارتباطی هنوز تعرفه جدیدی به شرکت مخابرات ایران ابلاغ نشده است و این شرکت هیچ‌گونه افزایشی دراین خصوص نداشته و هزینه اینترنت را همچنان بر اساس تعرفه‌های ابلاغی گذشته محاسبه می‌کند.
وی افزود: شرکت مخابرات ایران بر اساس توجه به حقوق مشتریان، تفکیک ترافیک داخلی و بین‌المللی و رعایت مصرف منصفانه، تعرفه‌های خود را در حوزه دسترسی ارتباطات ثابت و در راستای اجرای مصوبه ۲۶۶ سازمان تنظیم مقررات و ارتباطات رادیویی در جهت بهبود کیفیت خدمات عرضه می‌کند.
مدیرکل ارتباطات و امور بین‌الملل شرکت مخابرات ایران با بیان اینکه شرکت مخابرات ایران، اینترنت پرسرعت ثابت را با زیرساخت سیم مسی و فیبر نوری به‌صورت DSL ،‌VDSL و FTTH در اختیار مشترکان این شرکت قرار می‌دهد، افزود: تعرفه‌های اینترنت مخابرات در سایت شرکت مخابرات ایران براساس مصوبات ابلاغی (tci.ir) قابل مشاهده است.
بیدخام اظهار کرد: سازمان تنظیم مقررات و ارتباطات رادیویی، یک نهاد قانونی است که تمامی تعرفه‌های اپراتورها از جمله شرکت مخابرات ایران را رصد و موارد مغایر با قوانین تعیین‌شده را اعلام می‌کند و چنانچه بخواهد تعرفه‌های جدیدی با توجه به افزایش تورم و ضرورت توسعه شبکه برای ارایه خدمات بهتر به شرکت مخابرات ایران ابلاغ کند، بعد از طی فرایندهای قانونی اقدام خواهد کرد. طبیعتا، شرکت مخابرات ایران هم مجری قوانین خواهد بود.                           ",https://www.asriran.com/003UyB
834032,۱۴۰۱/۰۱/۱۹,اجتماعی ,دستگیری راهزنان مرز شلمچه,امروز پنج نفر متهم در این خصوص دستگیر و جهت تکمیل تحقیقات تحویل پلیس آگاهی شدند.,"دادستان عمومی و انقلاب خرمشهر از دستگیری پنج نفر از متهمان راهزنی در مرز شلمچه خبر داد.
فاخر باوی اظهار کرد: به دنبال انتشار تصاویری از راهزنی در مرز شلمچه از کامیون‌های باری سبزی و صیفی‌جات، دستورات قضایی برای شناسایی و دستگیری متهمان صادر شد.
به گزارش ایسنا به نقل از دادگستری خوزستان، وی افزود: امروز پنج نفر متهم در این خصوص دستگیر و جهت تکمیل تحقیقات تحویل پلیس آگاهی شدند.
باوی گفت: خودروی پژو مورد استفاده در این سرقت‌ها نیز کشف و توقیف شد.                           ",https://www.asriran.com/003Uy8
834031,۱۴۰۱/۰۱/۱۹,بین الملل,بحران اوکراین/ رکورد کم‌سابقه قیمت جهانی مواد غذایی,اوکراین یکی از تولیدکنندگان عمده غلات دنیا محسوب می‌شود و نهادهای ناظر پیش‌تر هم نسبت به تبعات این جنگ هشدار داده بودند.,"فائو می گوید جنگ در اوکراین، قیمت‌های جهانی مواد غذایی را به بالاترین سطح تا این زمان رسانده است.
به گزارش ایرنا، سازمان خواربار و کشاورزی ملل متحد (فائو) روز جمعه اعلام کرد که به دلیل جنگ در اوکراین و شوک ناشی از آن به بازارهای غلات و روغن نباتی، قیمت‌های جهانی مواد غذایی در ماه مارس به «بالاترین سطح رکورد» خود رسیده است.
اوکراین یکی از تولیدکنندگان عمده غلات دنیا محسوب می‌شود و نهادهای ناظر پیش‌تر هم نسبت به تبعات این جنگ هشدار داده بودند.
 تازه ترین اخبار از اوکراین حاکی است؛ اورزولا فن درلاین رئیس کمیسیون اتحادیه اروپا به‌ همراه جوسپ بورل مسئول سیاست خارجی اتحادیه در راه سفر به کی‌یف هستند. هدف اصلی این دو از این سفر حمایت از اوکراین در مواجهه با تهاجم روسیه است.                           ",https://www.asriran.com/003Uy7
834030,۱۴۰۱/۰۱/۱۹,بین الملل,اروپا حدود ۳۰ میلیارد یورو از دارایی‌های روسیه و بلاروس را مسدود کرد,طبق آمار و اطلاعات منتشر شده از سوی کمیسیون اروپا که گفته می‌شود تنها بخشی از اطلاعات است، به عنوان نمونه دارایی‌هایی نظیر قایق‌های تفریحی، بالگرد و املاک و مستغلات و همچنین آثار هنری به ارزشی بیش از ۶.۷ میلیارد یورو توقیف شده است.,"کشورهای عضو اتحادیه اروپا تاکنون در مجموع بیش از ۲۹.۵ میلیارد یورو از دارایی‌های اتباع روسیه و بلاروس را در چارچوب تحریم‌های وضع شده علیه این دو کشور به‌دلیل جنگ اوکراین، بلوکه کرده اند.
به گزارش ایرنا، طبق آمار و اطلاعات منتشر شده از سوی کمیسیون اروپا که گفته می‌شود تنها بخشی از اطلاعات است، به عنوان نمونه دارایی‌هایی نظیر قایق‌های تفریحی، بالگرد و املاک و مستغلات و همچنین آثار هنری به ارزشی بیش از ۶.۷ میلیارد یورو توقیف شده است.
کمیسیون اروپا از کشورهای عضو خواسته تا تدابیر تحریمی که در سطح ملی علیه روسیه اتخاذ کرده‌اند و همچنین کلیه اطلاعات و جزئیات مربوط به آن‌ها را به اطلاع بروکسل برسانند.
همزمان با رای مجمع عمومی سازمان ملل متحد مبنی بر تعلیق عضویت روسیه در شورای حقوق بشر و عزم بروکسل بر وضع تحریم‌های جدید علیه کرملین، رئیس کمیسیون اروپا همراه با مسوول سیاست خارجی اتحادیه به سمت کی‌یف، پایتخت اوکراین حرکت کردند.
این درحالی است که گفته می‌شود نیروهای روسیه از شمال اوکراین نیز عقب‌نشینی کرده‌اند تا تمرکز اصلی خود را بر کنترل مناطق شرقی قرار دهند. مقامات اوکراینی روز گذشته از ساکنان این مناطق خواسته بودند که خانه و کاشانه خود را برای رسیدن به یک مکان امن فورا ترک کنند.
دیمیتری پسکوف سخنگوی کرملین با اذعان بر اینکه میزان تلفات و خسارات وارده به ارتش روسیه در این مدت قابل توجه بوده است، از آن با عنوان «تراژدی عظیم» یاد کرد.
ولودیمیر زلنسکی رئیس جمهوری اوکراین نیز خواستار کمک تسلیحاتی غرب برای مقابله با تهاجم روسیه شده است. دبیرکل ناتو در نشست بروکسل با تاکید بر حمایت از اوکراین، گزینه ارسال تسلیحات سنگین‌تر به کی‌یف را مطرح کرده است.
اتحادیه اروپا همچنین می‌گوید، دو دختر بزرگسال ولادیمیر پوتین رئیس جمهوری روسیه را به فهرست تحریم‌های این کشور می‌افزاید.
پیش‌تر واشنگتن در اقدامی مشابه فرزندان پوتین را تحریم کرده بود.
دو مقام اتحادیه اروپا به خبرگزاری آسوشیتدپرس گفتند که این تحریم‌ها شامل مسدود شدن دارایی‌ها و محدودیت در سفرهای کاترینا تیخونووا و ماریا ورونتسوا، دو دختر ولادیمیر پوتین خواهد بود.                           ",https://www.asriran.com/003Uy6
834029,۱۴۰۱/۰۱/۱۹,اجتماعی ,آلودگی هوای امروز تهران (عکس),کاهش کیفیت هوا و انباشت آلاینده های جوی بویژه ذرات معلق طی امروز(جمعه ۱۹ فروردین۱۴۰۱ )وضعیت آلودگی هوا در تهران را در حالت هشدار نارنجی قرار داده است.,منبع: ایرنا                           ,https://www.asriran.com/003Uy5
834028,۱۴۰۱/۰۱/۱۹,اجتماعی ,جاده چالوس بازگشایی شد,محورهای شمالی دارای وزش باد و گرد و خاک بوده و وزش باد و گرد و خاک در برخی از محورهای استان های قزوین، البرز، تهران، قم و مرکزی گزارش شده است.,"محور چالوس که به دلیل ریزش سنگ مسدود شده بود بازگشایی شد.
به گزارش ایرنا، مرکز اطلاعات و کنترل ترافیک پلیس راهور کشور روز جمعه اعلام کرد: محور چالوس، محدوده سیاه بیشه که به علت ریزش کوه مسدود شده بود ، بازگشایی شد.
همچنین براساس اعلام این مرکز تردد روان در محورهای هراز، فیروزکوه، آزادراه تهران - شمال و آزادراه قزوین - رشت (رفت و برگشت) جریان دارد.
محورهای شمالی دارای وزش باد و گرد و خاک بوده و وزش باد و گرد و خاک در برخی از محورهای استان های قزوین، البرز، تهران، قم و مرکزی گزارش شده است.
سازمان هواشناسی هم امروز (جمعه ۱۹ فروردین) در هشدار سطح نارنجی از وزش باد شدید و خیزش گرد وخاک برای تهران، قم، البرز و شماری استان دیگر خبر داد و توصیه کرد: مردم از سفر در جاده‌ها و مسیرهای شن‌خیز و همچنین تردد و پارک خودرو در اطراف درختان فرسوده خودداری کنند.
همچنین به منظور تصمیم گیری تعطیلی ادارات و مراکز آموزشی تهران قرار است از ساعت ۱۷ امروز جلسه کمیته اضطرار آلودگی هوا در محل استانداری تهران برگزار شود.                           ",https://www.asriran.com/003Uy4
834027,۱۴۰۱/۰۱/۱۹,سیاسی,علم الهدی: این دشمن آدم‌کش حرم امام رضا(ع) همان فضای مجازی و جریان رسانه‌ای است/ امروز به تعداد گوشی‌های هوشمند، رسانه آزاد و باز داریم و هیچکس هم جلودارشان نیست/ مجلس، چرا این قدر معطل هستید؟,دشمن قرار است چه کند که شما به فکر مقابله با جریان ولنگار رسانه‌ای باشید؟,"علم‌الهدی نماینده ولی فقیه در خراسان رضوی گفت: در عرصه‌های امنیتی نیروهای بصیر ما ایستاده‌اند و در عرصه‌های دیگر دروازه مملکت باز است؛ این دشمن آدم‌کش حرم امام رضا(ع) همان دشمن ستمگر فضای مجازی و جریان رسانه‌ای است؛ امروز متاسفانه به تعداد گوشی‌های هوشمند؛ رسانه آزاد و باز داریم که تولید و بازنشر پیام می‌کنند و هیچکس هم جلودارشان نیست.
به گزارش ایلنا؛ سیداحمد علم‌الهدی ظهر امروز در خطبه‌های نماز جمعه مشهد اظهار‌داشت: کلام ما در خطبه اول در موضوع تقوای عملی بود و بزرگترین راه اجرا و تمرین تقوای عملی، روزه است.
 نماینده ولی فقیه در خراسان رضوی با اشاره به اینکه قرآن کریم نیز بر این مهم تاکید دارد افزود: بخش کمی از تقوای عملی، ایجابی و اثباتی است و بخش عمده آن در «ترک» و به ویژه ترک گناه و نافرمانی است.
علم‌الهدی بیان کرد: روزه تمرین ترک کردن است؛ تمام روزه تمرین می‌کند تا انسان در ترک کردن متبحر شود.
امام جمعه مشهدمقدس بیان کرد: در 100 سال اخیر به حرم منور رضوی بارها جسارت شد؛ توپ‌بندی رضاخان به این گنبد مطهر؛ کشتار فرزند ملعون رضاخان در حرم منور؛ کشتار بی‌رحمانه ناشی از انفجار روز عاشورا در حرم رضوی و اخیرا نیز جسارتی صورت گرفت و سه نفر از عزیزترین عزیزان روحانیت در حرم رضوی به خاک و خون کشیده شدند.
علم‌الهدی افزود: هتک حرمت برای ما سنگین‌ترین مصیبت است؛ دو عزیزی که به شهادت رسیدند به مدارج عالیه شهادت نائل شدند؛ رسانه‌های دشمن می‌خواهند بگویند روحانیت از چشم مردم افتاده اما این عواطف ارزشمند در تشییع این روحانیون ارزشمند تمام این اباطیل را نقش بر آب می‌کند.
وی گفت: گاهی اوقات این عواطف سرشار سبب برخی قضاوت‌ها نیز می‌شود؛ مطالبه امنیت حرم و اعتراضی که برخی دارند مطالبه به حقی است اما باید توجه داشت که در این مسئله نه حریم آستان قدس و نه خدام، کوتاهی صورت ندادند؛ در این حادثه قاتل با کمترین فرصت توسط نیروهای حفاظتی و مردم دستگیر شد. با یک حرکت مردمی و یک فعالیت مجاهدانه که جریان حفاظت صورت داد.
امام جمعه مشهدمقدس عنوان کرد: چندین سال است که حریم امام رضا(ع) مورد تهدید جریان تکفیری است اما امنیت حرم تامین شده؛ در مقابل یک حادثه نسبت به آنچه در گذشته صورت گرفته بایستی زبان تشکر داشته باشیم. مطالبه امنیت حرم؛ مطالبه حقی است و ناشی از احساس دینی شماست اما آستان قدس و خدمه حرم کوتاهی نداشتند و با همدستی اینها قاتل باشقاوت دستگیر شد.
وی خاطرنشان کرد: در این جریان، تولیت آستان قدس از همه دغدغه‌مندتر مسائل را دنبال کردند؛ عزیزان ما در عرصه حفاظت چندین سال است با کوچک‌ترین حرکت ناامنی اجازه نداده‌اند رخ دهد.
علم‌الهدی گفت: در عرصه محرومیت زدایی پهنه‌های مختلف حاشیه شهر فعال هستند و با اشراف و مدیریت یک مسئول پهنه اقداماتی صورت می‌گیرد و شهید دارایی مسئول یک پهنه بود و تمام این عرصه‌ها مسئولیتش با شهید اصلانی بود که هر دو روز و شب نداشتند.
وی افزود: در عرصه مواساتی که مقام معظم رهبری دستور داده بودند این دو شهید افسران فعال بودند. قدردانی از روحانیت خیر و خدوم و فعال و جهادگر و انقلابی از سوی مردم صورت گرفت.
امام جمعه مشهد تصریح کرد: دشمن در دشمنی خود پای همه چیز ایستاده و جریان تکفیری؛ پیاده‌نظام آمریکایی است و برحسب اعتراف وزیر خارجه اسبق آمریکا تاسیس شده‌اند تا پیاده نظام آمریکا در منطقه باشند و فساد و جنایت کنند.
وی افزود: دشمن در دشمنی خود جدی است. از قصد این جنایت را در حرم رضوی صورت دادند تا دشمنی خود با اهل بیت(ع) را نشان دهند اما آنچه در مقابل دشمن، سد ایجاد کرده مسئله ولایت‌مداری مردم است.
علم‌الهدی افزود: در عرصه‌های امنیتی نیروهای بصیر ما ایستاده‌اند و در عرصه‌های دیگر دروازه مملکت باز است؛ این دشمن آدم‌کش حرم امام رضا(ع) همان دشمن ستمگر فضای مجازی و جریان رسانه‌ای است؛ امروز متاسفانه به تعداد گوشی‌های هوشمند؛ رسانه آزاد و باز داریم که تولید و بازنشر پیام می‌کنند و هیچکس هم جلودارشان نیست.
وی افزود: شما که قدرت تولید پیام دارید؛ جهاد تبیین را جدی بگیرید؛ جهاد تبیین فقط مختص من طلبه نیست؛ مال شماست؛ فرمان جهاد همگانی است. شما مسئول هستی و باید در عرصه این جهاد؛ فعالانه و مجاهدانه وارد شوید. اگر صورت ندهید برخلاف جهاد واجب عمل کرده‌اید.
علم‌الهدی تصریح کرد: پیام دیگر برای مجلس و مسئولان است؛ شورای عالی فضای مجازی چندین سال است تشکیل شده اما آفتابه؛ لگن هفت دست؛ شام و ناهار هیچی... شورای عالی فضای مجازی چه می‌کند؟
مجلس هم هر روز یک افسانه درست می‌کند؛ یک روز طرح صیانت؛ یک روز طرح تنظیم‌گرایی؛ چرا این قدر معطل هستید؟ دشمن قرار است چه کند که شما به فکر مقابله با جریان ولنگار رسانه‌ای باشید؟ جوابی برای خدا دارید؟ رویتان می‌شود امام زمان(عج) را صدا بزنید؟
                            ",https://www.asriran.com/003Uy3
834026,۱۴۰۱/۰۱/۱۹,فناوری و IT,"اولین پرواز ""کاملا خصوصی"" به ایستگاه فضایی امروز انجام می‌شود","""لوپز-الگریا"" که ماموریت مشترک شرکت اسپیس‌ایکس و آکسیوم اسپیس را به سمت ایستگاه فضایی بین‌المللی فرماندهی ،می‌گوید: این سفر اصلا یک سفر توریستی نیست.","چهار مسافر شرکت‌های فضایی اسپیس‌ایکس و آکسیوم اسپیس امروز برای اقامتی هشت روزه به ایستگاه فضایی بین‌المللی سفر می‌کنند.
به گزارش ایسنا، امروز، هشتم آوریل، شرکت اسپیس‌ایکس چهار شهروند را طی سفری تجاری موسوم به Ax-1 به ایستگاه فضایی بین‌المللی می‌رساند.
خدمه این ماموریت که به طور کلی ۱۰ روز به طول خواهد انجامید، شامل فضانورد سابق ناسا ""مایکل لوپز-الگریا"" (Michael López-Alegría) و ""لری کانر"" (Larry Connor)، ""مارک پتی"" (Mark Pathy) و ""ایتان استیبه"" (Eytan Stibbe) هستند.
در ابتدا قرار بود این سفر روز ۳ آوریل صورت گیرد، اما آزمایش ""تمرین لباس خیس"" موشک غول‌ پیکر ناسا آن را به تعویق انداخته و به روز ششم آوریل موکول کرد.
از آن جا که سکوی پرتاب موشک ناسا و موشک اسپیس‌ایکس هر دو در مرکز فضایی کندی و در کنار یکدیگر قرار دارند، امکان انجام همزمان این دو ماموریت وجود ندارد.
ماموریت Ax-1 به دنبال بروز مشکلی در آزمایش ناسا و به تعویق افتادن آن، به روز هشتم آوریل موکول شد.
اگرچه آزمایش ناسا هنوز به طور کامل انجام نگرفته؛ اما این آژانس فضایی چندی پیش اعلام کرد که آزمایش خود را به زمانی پس از پرتاب موشک اسپیس‌ایکس موکول می‌کند.
اولین پرواز ""کاملا خصوصی"" به ایستگاه فضایی امروز انجام می‌شود
مایکل لوپز-الگریا در سال ۲۰۰۷

به تازگی فضانورد سابق ناسا ""مایکل لوپز-الگریا"" اعلام کرده که از نظر او این ماموریت یک سفر توریستی نیست.
""لوپز-الگریا"" که ماموریت مشترک شرکت اسپیس‌ایکس و آکسیوم اسپیس را به سمت ایستگاه فضایی بین‌المللی فرماندهی ،می‌گوید: این سفر اصلا یک سفر توریستی نیست.
او برای این ماموریت ۱۰ روزه دستمزد دریافت خواهد کرد، در حالی که سه مسافر دیگر این ماموریت حدود ۵۵ میلیون دلار برای این سفر هزینه پرداخت کرده‌اند.
""لوپز-الگریا"" می‌گوید: چنین سفرهایی اغلب ""توریسم فضایی"" نامیده می‌شوند. اما این یک کار واقعی است و به آمادگی زیادی نیاز دارد و من فکر نمی‌کنم آرامش‌بخش باشد.
وی افزود:‌ Ax-1 مانند یک ماموریت ناسا به ایستگاه فضایی بین‌المللی است و من به هیچ وجه آن را با یک ماجراجویی تفریحی و توریستی برابر نمی‌دانم.
در یک کنفرانس مطبوعاتی پیش از پرتاب در روز اول آوریل ""پگی ویتسون"" (Peggy Whitson) که اکنون مدیر پروازهای فضایی دارای خدمه آکسیوم اسپیس‌ است، اعلام کرده بود که خدمه به خوبی آموزش دیده‌اند و صدها ساعت را صرف آماده‌ شدن برای این پرواز کرده‌اند.
به گفته‌ی ""لری کانر"" (Larry Connor)، خلبان ماموریت Ax-۱1، ‌ خدمه آموزش را بیش از یک سال قبل از پرواز آغاز کرده‌ و بسته به نقششان، بین ۷۵۰ تا بیش از ۱۰۰۰ ساعت را صرف آموزش کرده‌اند.
""کانر"" افزود: ما ۲۵ آزمایش مختلف انجام خواهیم داد که شامل بیش از ۱۰۰ ساعت تحقیق در طول هشت روز اقامت در ایستگاه فضایی خواهد بود.
به ترتیب از راست: ""ایتان استیبه""، ""مارک پتی""، ""لری کانر"" و ""مایکل لوپز-الگریا""

این مسافران سوار بر موشک کپسول کرو-دراگون موشک فالکون ۹ اسپیس‌ایکس در ساعت ۱۱:۱۷ به وقت منطقه زمانی شرقی (۱۹:۴۷ به وقت تهران) از پایگاه فضایی کندی ناسا به فضا خواهند رفت و اگر همه‌چیز طبق برنامه پیش برود، کپسول کرو-دراگون اسپیس‌ایکس به همراه خدمه خود در روز شنبه، نهم آوریل در ساعت ۷:۳۰ به وقت منطقه زمانی شرقی(۱۶:۰۰ به وقت تهران) به ایستگاه فضایی خواهد رسید.
در حال حاضر هفت فضانورد حرفه‌ای در ایستگاه فضایی بین‌المللی حضور دارند که شامل سه فضانورد آمریکایی از جمله ""راجا چاری""(Raja Chari)، ""کایلا بارون""(Kayla Barron) و ""توماس مارشبرن"" (Tom Marshburn)، ""ماتیاس ماورر""(Matthias Maurer) آلمانی و سه فضانورد روسی با نام‌های ""سرگئی کورساکوف""(Sergey Korsakov)، ""اولگ آرتمیف""(Oleg Artemyev) و ""دنیس ماتویف""(Denis Matveev) می‌شود و ""کیل لیندگرن""(Kjell Lindgren)، ""رابرت هاینز""(Robert Hines) و ""جسیکا واتکینز""(Jessica Watkins) به همراه ""سامانتا کریستوفورتی""(Samantha Cristoforetti) ایتالیایی از آژانس فضایی اروپا اواخر این ماه در ماموریتی جدید جایگزین فضانوردان آمریکایی خواهند شد.

تا همین اواخر، اصطلاح ""فضانورد"" تعریف خاص و محدودی داشت. اما امروزه تنها شرکت‌های فضایی دولتی نیستند که می‌توانند انسان‌ها را به فضا بفرستند، بلکه شرکت‌های خصوصی نیز پا به این عرصه گذاشته‌اند.
شرکت‌هایی مثل اسپیس‌ایکس، ویرجین گلکتیک و بلو اوریجین گردشگری فضایی را آغاز کرده‌اند و Ax-1 اولین ماموریت کاملا خصوصی خواهد بود که به ایستگاه فضایی بین‌المللی می‌رود.                           ",https://www.asriran.com/003Uy2
834025,۱۴۰۱/۰۱/۱۹,علمی,دانشمندان سلول‌های پوست انسان را ۳۰ سال جوان‌تر کردند,"دکتر ""دیلجیت گیل"": نتایج مطالعه نشان‌دهنده گام بزرگی در درک برنامه‌ریزی مجدد سلولی است. ما نشان دادیم که می‌توان سلول‌ها را بدون آنکه عملکردشان را از دست بدهند، جوان‌سازی کرد و به نظر می‌رسد این فرآیند، برخی از عملکردهای از دست رفته را به سلول‌های پیر باز می‌گرداند","دانشمندان مؤسسه بابراهام (Babraham) بریتانیا از طریق آزمایش یک روش بسیار امیدوارکننده ضد پیری، موفق به ارائه راهی جدید برای معکوس کردن ساعت زیستی سلول‌های پوست انسان شدند.
به گزارش ایسنا و به نقل از نیواطلس، سلول‌های تغییریافته عملکردی مشابه سلول‌های ۳۰ سال جوان‌تر داشتند، در حالی که همچنان قادر به انجام عملکردهای تخصصی بودند که در طول زمان توانایی انجام آن‌ها را کسب کرده بودند. این موضوع نشان‌دهنده پیشرفتی قابل توجه در این زمینه است.
در سال ۲۰۱۲، ""شینیا یاماناکا"" (Shinya Yamanaka)، محقق ژاپنی موفق به دریافت جایزه نوبل پزشکی برای کار بر روی برنامه‌نویسی مجدد سلول‌ها شد.
این سلول‌ها کار خود را به عنوان سلول‌های بالغ آغاز می‌کنند و سپس در معرض چهار مولکول به نام فاکتورهای یاماناکا (Yamanaka factors) قرار می‌گیرند که آن‌ها را به حالت نابالغ بازمی‌گرداند.
از این مرحله به بعد، سلول‌های بنیادی می‌توانند از نظر تئوری به هر سلولی در بدن تبدیل شوند.
دانشمندان از این پتانسیل در روش‌های جالب‌ زیادی از جمله کاشت این سلول‌ها در خرگوش برای بازیابی بینایی، رفع کمبود دوپامین در مدل‌های حیوانی بیماری پارکینسون و ترمیم عضلات آسیب‌دیده قلب خوک‌ها استفاده کرده‌اند.
فرآیند برنامه‌ریزی مجدد سلول‌ها شامل قرار دادن سلول‌ها در معرض فاکتورهای یاماناکا برای حدود ۵۰ روز است، اما اکنون دانشمندان مؤسسه بابراهام دریافته‌اند که کوتاه‌ کردن زمان این فرآیند ممکن است مزایای قابل توجهی به همراه داشته باشد.
زمانی که سلول‌ها تحت برنامه‌ریزی مجدد قرار می‌گیرند، برخی از قابلیت‌های تخصصی که از طریق بلوغ به دست آورده‌اند را از دست می‌دهند.
در مورد سلول‌های پوست این قابلیت‌ها شامل تولید کلاژن برای استفاده در تاندون‌ها، رباط‌ها، استخوان‌ها و بهبود زخم است.
دانشمندان می‌خواستند این سلول‌ها را به سنین جوانی بازگردانند، درحالی که هویت آن‌ها به طور کامل از بین نمی‌رود.  
روش جدید این تیم ""برنامه‌ریزی مجدد گذرای مرحله بلوغ"" (maturation phase transient reprogramming) نام گرفته است و در آن، سلول‌ها تنها به مدت ۱۳ روز در معرض فاکتورهای یاماناکا قرار می‌گیرند.
مشخص شد که این فرآیند تغییرات مربوط به سن و هویت را تنها به طور موقت از بین می‌برد و با رشد این سلول‌های جوانسازی شده در شرایط طبیعی، آن‌ها دوباره ویژگی‌های سلول پوست را به دست می‌آورند.
این موضوع یکی از مشکلات در این زمینه تحقیقاتی را حل می‌کند؛ زیرا اگرچه سلول‌های بنیادی از نظر تئوری می‌توانند به هر نوع سلولی در بدن تبدیل شوند، اما ایجاد شرایطی قابل اطمینان که در آن سلول بنیادی به سلول خاص مورد نظر تبدیل شود، کار دشواری بوده است.
دانشمندان با بررسی نشانگرهای شیمیایی که ساعت زیستی و مولکول‌های بیان شده توسط سلول را ایجاد می‌کنند، ‌تایید کردند که این سلول‌های برنامه‌ریزی شده ۳۰ سال جوان‌تر شده‌اند.
این سلول‌ها کلاژن بیشتری تولید می‌کنند و عملکرد مؤثرتری در بهبود زخم داشتند.
 دکتر ""دیلجیت گیل"" (Diljeet Gill)، نویسنده این مطالعه می‌گوید: نتایج ما نشان‌دهنده گام بزرگی در درک برنامه‌ریزی مجدد سلولی است. ما نشان دادیم که می‌توان سلول‌ها را بدون آنکه عملکردشان را از دست بدهند، جوان‌سازی کرد و به نظر می‌رسد این فرآیند، برخی از عملکردهای از دست رفته را به سلول‌های پیر باز می‌گرداند.
دانشمندان همچنین دریافتند که این روش اثرات ضدپیری بر ژن‌های مرتبط با آلزایمر و آب مروارید دارد.
این تحقیق در مجله eLife منتشر شده است.                           ",https://www.asriran.com/003Uy1
833206,۱۴۰۱/۰۱/۱۹,بین الملل,جشنواره لیموی فرانسه (عکس)/ مقامات به دنبال احیای صنعت لیمو کاری,ورود گردشگران زمستانی بریتانیایی در قرن نوزدهم به جنوب غربی فرانسه باعث ساخت و ساز  هتل‌ و ویلاهای بیشتر در زمین‌های حاصلخیز مرکبات شد.,"شهر ساحلی مانتون (منتون) فرانسه زمانی برترین منطقه کشت لیمو در تمام اروپا محسوب می‌شد اما اینک کشت این محصول این منطقه پس از قرن‌ها کاهش شدیدی نشان داده است.
به گزارش عصرایران، تولیدکنندگان لیمو در منطقه منتون به دنبال پتانسیل مجدد کاشت این محصول هستند.
بی بی سی نوشت: اگر می‌خواهید میزان وابستگی مردم منتون به لیموی محبوب خود را بسنجید، بیشتر از این فکر نکنید و به سراغ افسانه ورود لیموی بهشتی حضرت حوا به منطقه ساحلی  ""فرنچ ریوریرا"" فرانسه بروید.
براساس این افسانه حضرت ""حوا"" پس از اخراج از باغ ""عدن"" لیمویی گلچین کرد تا در سفر با خود ببرد. حضرت ""آدم"" با ترس از محکومیت ابدی، ملتمسانه از حوا خواست تا لیمو را دور بیاندزد.
براساس این داستان و افسانه حوا نیز لیمو را در جایی با انتخاب خود رها کرد.
حوا منتون را در خلیج درخشان ""کاراوان"" پیدا و انتخاب کرد. در این منطقه کوه‌های آلپ به اندازه کافی از آب فاصله دارند و تراز شیب‌های غربی و شرقی این کوه‌ها شرایط فوق‌العاده‌ای برای کشت لیمو فرآهم می آورد.
در حالیکه تائید این افسانه مانند هزاران افسانه دیگر در جهان غیرممکن است، نماد لیموی بهشتی در باور عامه و فولکلور این شهر ساحلی 30 هزار نفری گنجانده شده است.
انتخاب طرح و اسامی مرتبط با لیمو در این شهر برای بسیاری از مشاغل منطقی به نظر می‌رسد و خط اتوبوس شهر ""پوست لیمو ترش"" نام دارد.
مردم این شهر تا پیش از شروع کرونا، هرساله در ماه بهمن جشنواره‌ای در تجلیل از محصول پربرکت و خوش طمع و عطر لیمو  خود برگزار می‌کردند و فرهنگ رشد مرکبات به ویژه لیموی منتون را جشن می‌گرفتند. اما جشنواره سال جاری با ماه ها تاخیر به خاطر شیوع ویروس کرونا در بهار سال جاری برگزار شد.
جمعیت شهر در طول جشنواره مرکبات "" Fête du Citron"" دو برابر می‌شود. 
تولیدکنندگان دوباره به ظرفیت تولید لیموی مانتون چشم دوخته اند/ عکس: Anna Muckerman

لیموی منتون از نظر طعم ملایم، اندازه و پوست ناصافش با انواع  ""کورسیکایی"" (یکی از جزایر فرانسه)، اسپانیایی و ایتالیایی متفاوت است.
جذابیت این جشنواره در سازه های لیمویی- پرتقالی آن است که با نوارهای پلاستیکی، یا چارچوب‌های سیمی شکل ساخته شده اند. این سازه‌های پرتقالی-لیمویی مطابق با موضوع سال جشنواره ساخته می شوند.
پس از دو سال کنسلی به دلیل شیوع ویروس کرونا، جشنواره 2022 لیموی مانتون در اوایل بهار با انواع برنامه‌های با شکوه اپرا و رقص برگزار شد.
گروه‌های رقص وموسیقی 6 سازه لیمویی- پرتقالی متحرک را با انواع رقص‌های سامبا، ""کان- کان""، ""هاکا""، ""سالسا"" و.. همراهی کردند. ارتفاع برخی از این سازه‌های مرکبات به 10 می‌رسید.
اجراکنندگان با لباس‌های سنتی از روی سازه‌های متحرک لیمویی، کاغذ رنگی و خردهریزهای تزئینی را روی 15 هزار تماشاگر می‌ریزند. حرکت دستان تماشاگان نشان می‌دهد که از این جشن سیر نمی‌شوند.
در حالیکه شهر منتون غرق در جشن و پایکوپی قدرانی از لیمو و مرکبات است، تپه‌های پلکانی مشرف به شهر واقعیت تلخ دیگری را نشان می‌دهد.
منتون زمانی پیشروترین منطقه لیموکاری اروپا به شمار می‌آمد اما اینک تنها 15 تولیدکننده در آن باقی مانده است. اینک تمام میوه و لیموهایی که برای ساخت سازه و مجسمه‌های لییمویی- پرتقالی جشنواره مصرف می‌شود باید از اسپانیا وارد شوند.
""کریستوف ژینا"" مدیر خدمات فنی- مهندسی شهر منتون در این باره گفت: مرکبات باقی مانده پس از جشنواره با تخفیف به فروش می‌رسد.
تصویری از خوشحالی مردم و نمایش سازه‌های لیمویی- پرتقالی در جشنواره سال 2020 شهر منتون فرانسه/ این جشن در تجلیل از فرهنگ کشت لیموی شهر منتون فرانسه برگزار می‌شود

وی افزود: تولید سالانه لیموی مانتون بین 100 تا 120 تن است و ما برای جشنواره به 150 تا 180 تن لیمو و پرتقال نیاز داریم. بنابراین تولیدات شهر برای برگزاری جشنواره مرکبات آن کافی نیست.
ورای داستان و افسانه‌های مقدس آدم و حوایی و ارتباط آن با لیموی منتون، لیمو در قرن پانزدهم از اسپانیا وارد این منطقه شد.
این محصول به سرعت با آب و هوای معتدل منطقه و ترکیب منحصربه فرد نزدیکی رشته کوهها در کنار اقیانوس سازگار شد.
""دیوید روسو"" مدیر بخش میراث منتون گفت: براساس تخمین‌ها تولید لیموی منتون تا پایان قرن هجدهم به بیش از یک میلیون در سال می‌رسید.
او افزود: در قرن‌های هفدهم، هجدهم و نوزدهم لیمو واقعا ثروت شهر محسوب می‌شود. لیموی این منطقه به آمریکا و روسیه صادر می‌شد و تولید آن در سطح جهانی صورت می گرفت.
در قرن‌های گذشته تولید لیموی منتون در سطح جهانی صورت می‌گرفت.
 

یکی از دلایل زوال لیموی منتون ورود بی‌شمار گردشگران زمستانی بریتانیا به این منطقه در قرن نوزدهم است. در آن زمان هتل‌ها و ویلاهای زیادی در زمین‌های حاصلخیز مرکبات ساخته شد.
 

کاهش و زوال لیموی منتون پس از انقلاب فرانسه آغاز شد. در آن زمان قوانین محافظتی از این محصول در برابر سایر مناطق تولیدکننده لیمو حذف شد.
ضربه دوم در قرن نوزدهم زده شد. در آن زمان ورود گردشگران زمستانی بریتانیایی باعث ساخت و ساز بیشتر هتل‌ها و ویلاها در زمین‌های مورد استفاده مرکبات شد.
اجرای نمایش در جشنواره لیموی شهر منتون سال 20202 فرانسه/ عکس: Anna Muckerman

در دهه 1950 نیز سرماهای غیر معمول نیز بخش زیادی از لیموی منتون را از بین برد.
روسو در این باره گفت: ""یخ زدگی و سرمای شدید فرانسه در دهه 1950 باعث مرگ درختان لیمو ترش شد"". وی افزود:"" در دهه 1980 چندین تولید کننده با تمرکز بر پتانسیل تولید دوباره لیمو، احیا این صنعت را آغاز کردند"".
""Laurent Gannac"" (فرد در تصویر) و پسرش صاحب 750 درخت لیمو و 2.5 هکتار زمین در مانتون هستند/ عکس: Anna Muckerman

 
""لارنت گاناک"" یکی از پرورش دهندگان لیمو در مانتون است. او که اصالتا اهل جنوب غربی فرانسه بود در سال 1988 وارد مانتون شد تا به عنوان یک طراح فضای سبز در این منطقه کار کند. او گفت که هر بار که درختان لیمو را برای مشتریان منطقه می آورد از خود یک سوال را تکرار می‌کرد. ""آیا این لیموی مانتون است؟"".
وی افزود: ""من آموزش و مهارت علمی کشاورزی داشتم اما در باره لیموی منتون چیزی نشنیده بودم"". ""من به مشتریانم می‌گفتم که لیمو را از منتون آورده‌ام و حدس می‌زنم لیموی منتون باشد"".
او در مورد این گونه گیاهی کنجکاو شد و در سال 1991 اولین درخت لیموی منتون خود را کاشت.
سازه هایی با پوشش لیمو و پرتقال در جشنواره لیموی سال جاری شهر منتون فرانسه/ عکس از روی یک گزارش تصویری گرفته شده است

او می گوید در آن زمان تعداد معدودی از تولیدکنندگان باقی مانده لیمو با کنجکاوی این سوال را مطرح کردند که چرا یک فرد جوان به یک محصول به ظاهر قدیمی علاقمند شده است.
امروز گاناک و پسرش دارای 750 درخت لیمو در زمینی به مساحت 2.5 هکتار هستند و هدف آنها رسیدن به شمار 1000 درخت در سه سال آینده است.
اگرچه تولیدات آنها در مقایسه با تولیدکنندگان در اسپانیا و ایتالیا بسیار کم است اما گاناک مفتخر است که خود را اولین فرد سال‌های گذشته می‌داند که کاملا زندگی خود کاملا با لیموی منتون و در جهت احیای آن سپری کرده و برای احیاء آن تلاش کرده است. با این حال او یکی از معدود افراد با این سبک از زندگی در این صنعت است.
او گفت که برای کاشت 400 درخت این منطقه یک سایت متروکه را پاکسازی و مخازن آبیاری ایجاد کردیم و برای مقابله با گرازها حصار زدیم. وی افزود: ""کار زیادی است به خصوص وقتی بازگرداندن سرمایه 8 سال طول می کشد"".
گاناک می‌گوید جو کنونی پرورش لیموی مانتون در حال تغییر است و این منطقه به لطف تلاش‌های پرورش دهندگان، مقامات، سهامداران  نشان جغرافیایی محافظت از اتحادیه اروپا در سال 2015 را دریافت کرد.
سازه هایی با پوشش لیمو و پرتقال در جشنواره لیموی شهر منتون فرانسه/ عکس از روی یک گزارش تصویری گرفته شده است

گاناگ تا سال 2015 بیش از 20 سال لیموی مانتون کشت می کرد. او در بازدید از موسسه ملی تحقیقات کشاورزی فرانسه بامنحصر بودن این گونه مواجه شد.
او گفت: ""همیشه فکر می‌کردم شهروندان منتون در باره محصول لیموی خود تعصب دارند اما وقتی فرصت این را داشتم که از درختی به درخت دیگر بروم و طعم هر لیمو را بچشم متوجه شدم که لیموی واقعی منتون از نظر عطر، شیرینی، پوست بسیار ملایم و قابل مقایسه با انواع دیگر نیست"".
لیموی مانتون به دلیل پوست ضخیم، روغن‌های مفید و ضروری مورد تقدیر قرار گرفته و محبوب بسیاری از سرآشپزهای معروف مانند ""مارو کولاگرکو"" سرآشپز رستوران  ""میرازور"" مانتون فرانسه است که در سال 2019 رستوران شماره یک جهان شد.
لیموی منتون محصولی بسیار کمیاب است و طعم و بافت متفاوتی نسبت به لیموهایی دیگر نقاط جهان دارد و می توان آن را از درخت کند و به عنوان میوه خورد.
کولاگرکو سراشپز معروف رستوران محبوب منتون در این باره گفت: در 5 باغ خود می‌خواهیم تنوع لیموها را حفظ کنیم. هر ساله درختان جدیدی می کاریم تا این فرهنگ را تداوم بخشیم.
روزگاری منتون برترین منطقه کشت لیمو در سراسر اروپا بود/ عکس: آنا ماکرمن

                            ",https://www.asriran.com/003Uko
834024,۱۴۰۱/۰۱/۱۹,اخبار سلامت,۳۱۸۴ بیمار و ۳۶ جان‌باخته جدید؛ آخرین آمار کرونا در کشور,در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.,"بنابر اعلام وزارت بهداشت، در شبانه روز گذشته ۳۱۸۴ تن به کرونا مبتلا شدند و متاسفانه ۳۶ نفر نیز جان خود را از دست دادند.
به گزارش ایسنا، از دیروز تا امروز( ۱۹ فروردین ماه ۱۴۰۱) و بر اساس معیارهای قطعی تشخیصی، ۳۱۸۴ بیمار جدید مبتلا به کووید۱۹ در کشور شناسایی شد که ۴۶۸ نفر از آنان بستری شدند.
مجموع بیماران کووید۱۹ در کشور به ۷ میلیون و ۱۸۶ هزار و ۹۹۲ نفر رسید.
متاسفانه در طول ۲۴ ساعت گذشته، ۳۶ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۵۲۸ نفر رسید.
خوشبختانه تاکنون ۶ میلیون و ۹۰۹ هزار و ۹۶۷ نفر از بیماران، بهبود یافته و یا از بیمارستانها ترخیص شده اند.
۱۵۹۴ نفر از مبتلایان به کووید۱۹ در بخش های مراقبت های ویژه بیمارستانها تحت مراقبت قرار دارند.
تا کنون ۴۹ میلیون و ۹۰۱ هزار و ۴۳ آزمایش تشخیص کووید۱۹ در کشور انجام شده است.
در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.                           ",https://www.asriran.com/003Uy0
834023,۱۴۰۱/۰۱/۱۹,محیط زیست,هواشناسی: گردو غبار از عراق آمده است/ تداوم آلودگی هوای تهران تا شنبه,این توده گرد و غبار در کشور عراق تشکیل شده است و از سمت مرزهای غربی طی ۶ تا ۹ ساعت اخیر وارد تهران شده است و وزش باد شدید طی دیشب و امروز صبح و غبارهای محلی مزید بر علت شده است تا کیفیت هوا کاهش و غلظت آلاینده‌ها افزایش یابد.,"معاون اداره کل هواشناسی استان تهران اظهار کرد: کیفیت هوای تهران امروز (۱۹ فروردین ماه) در شرایط خطرناک قرار دارد و برای همه گروه ها ناسالم است.
مازیار غلامی در گفت‌وگو با ایسنا، با اشاره به هشدار نارنجی دراستان تهران از افزایش گردوخاک و ذرات معلق و کاهش کیفیت هوا و انباشت آلاینده‌های جوی به‌ویژه ذرات معلق خبر داد وگفت: این شرایط تا فردا(۲۰فروردین) ادامه دارد و هوا فردا هم مثل امروزدر بعضی ساعات به‌خصوص اوایل صبح برای گروه‌های حساس و در بعضی ساعات برای تمامی گروه‌ها ناسالم است.
وی ادامه داد:این توده گرد و غبار در کشور عراق تشکیل شده است و از سمت مرزهای غربی طی ۶ تا ۹ ساعت اخیر وارد تهران شده است و وزش باد شدید طی دیشب و امروز صبح و غبارهای محلی مزید بر علت شده است تا کیفیت هوا کاهش و غلظت آلاینده‌ها افزایش یابد.
معاون اداره کل هواشناسی استان تهران در پایان تصریح کرد:آسمان تهران امروز در شرایط بسیار ناسالم و خطرناک قرار دارد و پرهیز از حضور در فضای باز برای همه افراد به‌ویژه سالمندان، خردسالان و افراد دارای سابقه بیماری های قلبی و ریوی توصیه می‌شود.                           ",https://www.asriran.com/003Uxz
834022,۱۴۰۱/۰۱/۱۹,اخبار سلامت,افزایش چشم‌گیر بیماران کرونایی در پایتخت / ضرورت تزریق دز سوم واکسن پیش از موج هفتم,آمارهای ما در حوزه مرگ و میر نشان می‌دهد که حدود ۶۰ درصد بستری‌ها در سنین بالای سن ۵۰ سال هستند و عمده مرگ و میرها هم در سنین بالاتر از ۶۰ سال و کسانی که بیماری زمینه‌ای دارند، رخ می‌دهد.,"معاون درمان ستاد کرونای استان تهران ضمن تشریح وضعیت شیوع این بیماری در پایتخت،‌ گفت: احتمالا اگر قرار باشد موج هفتم به وقوع بپیوندد این زمان برای هفته اول اردیبهشت ماه پیش‌بینی می‌شود، اما چندان سهمگین نخواهد بود و بیشتر به شکل یک موج در افزایش موارد سرپایی خواهد بود.
دکتر نادر توکلی در گفت‌وگو با ایسنا، درباره وضعیت کرونا در استان تهران،‌ گفت: موضوعی که در دهه دوم فروردین با آن مواجه شدیم افزایش موارد سرپایی بود و تعداد بیماران سرپایی به شدت افزایش پیدا کرده است؛ البته هنوز منجر به افزایش بستری نشده است.
تعداد مراجعین حوزه درمان به حدود ۳۵۰۰ نفر در روز رسیده است و این در حالی است که پیش‌تر این عدد حتی به زیر ۲۰۰۰ مراجعه هم رسیده بود.
اکنون تعداد کل بستری کمتر از ۱۰۰۰ نفر است و مرگ و میر هم که به زیر ۱۰ نفر در روز رسیده بود، اکنون بین ۱۳ تا ۱۵ مورد در روز در نوسان است.
وی افزود: علائم فعلی بیماران مانند آبریزش بینی،‌ سرفه،‌ گلودرد و سردرد نشان می‌دهد که درصدی ویروس کرونای اومیکرون و درصدی آنفلوآنزا در گردش است.
توکلی با تاکید بر لزوم تکمیل واکسیناسیون کرونا، تصریح کرد: در دنیا ثابت شده است افرادی که واکسن دز سوم را تزریق کرده‌اند تقریبا ۳۰ تا ۵۰ برابر نسبت به افرادی که واکسینه نشدند، مرگ و میر کمتری داشتند؛ بنابراین توصیه به تکمیل واکسیناسیون مهم‌ترین عامل پیشگیرانه از بیماری شدید است و می‌تواند حاشیه امنی ایجاد کند که بیماری شدید و مرگ و میر نداشته باشیم.
او تاکید کرد: مسافرت‌ها و دید و بازدیدها در عید آزادانه انجام شد و طبیعتا این موجی از افزایش را ایجاد کرده است؛ اما اینکه بخواهیم تحت عنوان پیک هفتم از آن یاد کنیم، هنوز زود است. در حال ارزیابی هستیم تا هفته آینده ببینیم روند به چه صورت پیش می‌رود.
توکلی درباره بازگشایی مدارس نیز گفت: در مجموع ستاد ملی به این نتیجه رسیده است که بازگشایی صورت گیرد. مضرات عدم بازگشایی مدارس مانند افت آموزشی بویژه در سنین زیر ۱۵ سال زیاد بود و تصمیم در این زمینه گرفته شده است و باید تمام حوزه‌ها در این زمینه همراهی کنند.
موضوع حائز اهمیت این است که دانش‌آموزان و معلمینی که علامت‌دار می‌شوند در مدرسه حاضر نشوند و اگر اولیای مدرسه هم در کنترل صبحگاهی متوجه شدند کودکی علامت دارد او را به منزل بازگردانند.
او ادامه داد: در مجموع بیشتر موافق بازگشایی حضوری مدارس هستیم. مراقبت و محافظت از کودکان زیر ۱۰ سال در مدارس و مهدکودک‌ها واقعا سخت است و کنترل فیزیکی در این سنین مفهوم آنچنانی ندارد؛ اما خوشبختانه چون هوا گرم شده است با باز کردن پنجره‌ها و ... تهویه بهتری برقرار است و این از نکات مثبت است.
وی با اشاره به اینکه هنوز آثار تعطیلات نوروزی بر روند کرونا مشخص نیست، اظهار کرد: احتمالا اگر قرار باشد موج هفتم به وقوع بپیوندد این زمان برای هفته اول اردیبهشت ماه پیش‌بینی می‌شود، اما چندان سهمگین نخواهد بود و بیشتر به شکل یک موج در افزایش موارد سرپایی است و خیلی بعید است که مرگ و میر را افزایش دهد؛ زیرا میزان واکسیناسیون ما قابل توجه بوده است.
آمارهای ما در حوزه مرگ و میر نشان می‌دهد که حدود ۶۰ درصد بستری‌ها در سنین بالای سن ۵۰ سال هستند و عمده مرگ و میرها هم در سنین بالاتر از ۶۰ سال و کسانی که بیماری زمینه‌ای دارند، رخ می‌دهد.
معاون درمان ستاد کرونای استان تهران درباره لزوم تزریق دز چهارم واکسن کرونا، گفت: فعلا در این زمینه لزومی وجود ندارد و توصیه‌ به تزریق دز چهارم تنها برای گروه‌های پرخطر بوده و برای واکسیناسیون عمومی دز چهارم فعلا توصیه‌ای وجود ندارد.                           ",https://www.asriran.com/003Uxy
834021,۱۴۰۱/۰۱/۱۹,اجتماعی ,درخواست وزارت بهداشت برای تعطیلی روز شنبه مدارس استان‌های درگیر گردو غبار,با توجه به تداوم شرایط جوی تا فردا در مناطقی از جمله تهران،‌خوزستان و... وزارت بهداشت درخواست می‌کند تا مدارس فردا ( شنبه ۲۰ فروردین) به صورت غیرحضوری و مجازی فعال باشند.,"رئیس گروه سلامت هوا و تغییر اقلیم وزارت بهداشت ضمن هشدار نسبت به آلودگی هوا شدید در نقاطی از کشور که دچار طوفان و گرد و غبار شده‌اند،‌ گفت: با توجه به تداوم این شرایط جوی تا فردا در مناطقی از جمله تهران،‌خوزستان و... وزارت بهداشت درخواست می‌کند تا مدارس فردا ( ۲۰ فروردین) به صورت غیرحضوری و مجازی فعال باشند.
دکتر عباس شاهسونی در گفت‌وگو با ایسنا، با اشاره به شرایط خطرناک آلودگی هوا در برخی استان‌ها و پایتخت گفت: به علت ورود طوفان گرد و غبار به تهران و شهرهای غربی و شمال غربی کشور، افرادی شامل سالمندان،‌ بیماران قلبی- عروقی، کودکان و... حساس شمرده می‌شوند و باید احتیاط کنند.
وی افزود: بر اساس دستورالعمل توصیه شده مبتلایان به بیماری‌های ریوی، قلبی، سالمندان و کودکان از منزل خارج نشوند و فعالیت‌های خود را به حداقل برسانند. سایر افراد نیز می‌بایست از فعالیت‌های طولانی و سنگین و ورزش در خارج از منزل خودداری کنند همچنین تعطیلی فعالیت‌های ورزشی در فضای باز تا فردا نیز الزامی‌ است.
شاهسونی در ادامه اظهارکرد: وجود چنین شرایط جوی سبب افرایش بیماری‌های قلبی، ریوی و مرگ زودرس در بیماران قلبی و سالمندان می‌شود همچنین افزایش شدید علائم تنفسی در کل جمعیت نیز اتفاق خواهد افتاد. شاخص فعلی هوا بیش از ۳۰۰ است و این اخطاری جدی برای سلامت انسان‌ها است. باید بدانیم که تمام افراد جامعه تحت تاثیر آثار این آلودگی هوا خواهند بود.
رئیس گروه سلامت هوا و تغییر اقلیم وزارت بهداشت در پایان تاکید کرد: با توجه به تداوم شرایط جوی تا فردا در مناطقی از جمله تهران،‌خوزستان و... وزارت بهداشت درخواست می‌کند تا مدارس فردا ( شنبه ۲۰ فروردین) به صورت غیرحضوری و مجازی فعال باشند.                           ",https://www.asriran.com/003Uxx
834020,۱۴۰۱/۰۱/۱۹,بین الملل,سفیر عربستان با توافق ریاض و پاریس به لبنان بازگشته است,پیشتر به دنبال اظهارات وزیر اطلاع رسانی سابق لبنان درباره جنگ یمن، عربستان سفیر خود را از لبنان فراخواند و سفیر لبنان را اخراج کرد.,"یک منبع دیپلماتیک لبنانی اعلام کرد که بازگشت سفیر عربستان به لبنان در راستای یک توافق میان عربستان و فرانسه است.
به گزارش ایسنا، به نقل از خبرگزاری اسپوتنیک، یک منبع دیپلماتیک لبنانی اعلام کرد: بازگشت سفیر عربستان به لبنان در راستای توافق عربستان و فرانسه است و صرفا یک توافق میان عربستان و لبنان نیست. ریاض با درخواست پاریس برای دادن اولویت به پرونده انسانی در لبنان موافقت کرد.
این منبع اعلام کرد: قبل از بازگشت ولید البخاری، سفیر عربستان به بیروت تماس‌هایی میان فرانسه و عربستان صورت گرفت. این تماس‌ها در پی تماس میان امانوئل ماکرون، رئیس جمهور فرانسه، محمد بن سلمان، ولیعهد عربستان و نجیب میقاتی، نخست وزیر لبنان در چهارم دسامبر ۲۰۲۱ برقرار شد و در جریان آن با صفحه جدیدی میان عربستان و لبنان موافقت شد.
این منبع اعلام کرد: عربستان تصمیم گرفته که کمک‌های انسانی به ارزش ۳۶ میلیون دلار به لبنان ارائه کند که به نهادهای بهداشتی، بیمارستان‌ها و خیریه‌های لبنان ارائه خواهد شد.
وزارت خارجه عربستان پنجشنبه از بازگشت سفیر خود به لبنان خبر داد.
پیشتر به دنبال اظهارات وزیر اطلاع رسانی سابق لبنان درباره جنگ یمن، عربستان سفیر خود را از لبنان فراخواند و سفیر لبنان را اخراج کرد.                           ",https://www.asriran.com/003Uxw
834019,۱۴۰۱/۰۱/۱۹,بین الملل,"سخنگوی کرملین: جنایات خیابان‌های بوچا ""صحنه سازی"" است / روسیه ""تلفات قابل توجهی"" را متحمل شده است","سخنگوی کرملین همچنین اتهاماتی که درخصوص بوچا و سایر مناطق در اوکراین علیه روسیه وارد شده است را رد کرد و گفت: وضعیت در اوکراین ""صحنه سازی"" شده و چیزی بیش از این نیست.","سخنگوی کرملین در مصاحبه‌ای اذعان کرد که روسیه «تلفات قابل‌توجهی» را متحمل شده است و آن را یک «تراژدی بزرگ» خواند.
به گزارش ایسنا، در اقدامی نادر، دیمیتری پسکوف، سخنگوی کرملین این اظهارات را در مصاحبه با اسکای نیوز عنوان داشته است.
روسیه در مورد ""تلفات نیروهای خود"" اطلاعات زیادی ارائه نکرده است. اعداد و ارقام قبلی گزارش شده توسط مسکو، ""به طرز قابل توجهی"" کمتر از برآوردهای اوکراین و ناتو بوده است.
پسکوف در اظهارات خود عنوان داشت: روسیه از روی ""حسن نیت"" خود، نیروهایش را از چرنیهیف و کی‌یف خارج کرده است. روسیه نشان می‌دهد که آماده است تا شرایط راحتی را برای ادامه مذاکرات ایجاد کند.
این در حالیست که مقامات آمریکا و جان کربی، سخنگوی پنتاگون درخصوص خارج‌سازی نیروهای روسیه ""خوشبین"" نیستند و مدعی شده‌اند که ""این یک خروج واقعی نیست، بلکه تجدید قواست"".
سخنگوی کرملین همچنین اتهاماتی که درخصوص بوچا و سایر مناطق در اوکراین علیه روسیه وارد شده است را رد کرد و گفت: وضعیت در اوکراین ""صحنه سازی"" شده و چیزی بیش از این نیست.

وی در ادامه خاطرنشان کرد: ما اینکه ارتش روسیه چنین جنایاتی را در خیابان‌های بوچا مرتکب شده باشد، رد می‌کنیم.
پسکوف همچنین افزود که روسیه ""دلایل بسیار جدی"" برای این باور دارد که بمباران یک زایشگاه در ماریوپل ""جعلی"" بوده است.
سخنگوی کرملین در نهایت تاکید کرد که حمله روسیه به اوکراین، یک ""عملیات ویژه نظامی"" است.                           ",https://www.asriran.com/003Uxv
834018,۱۴۰۱/۰۱/۱۹,فناوری و IT,هشدار امنیت سایبری:استفاده از مدیا پلیر برای انتشار بدافزار,هکرها از یک نسخه پاک مدیا پلیر VLC که حاوی فایل مخرب DLL است، استفاده می‌کنند.,"محققان امنیتی هشدار دادند تبهکاران سایبری از مدیاپلیر محبوب VLC برای توزیع بدافزار و جاسوسی از سازمان های دولتی استفاده می‌کنند.
به گزارش ایسنا، وب سایت ""بلیپینگ کامپیوتر"" گزارش کرده است گروه تبهکار سایبری معروف به سیکادا سازمان های دولتی، حقوقی و بخش سازمان های غیردولتی و مذهبی را هدف قرار داده است.
این سازمان ها بیشتر در آمریکا، کانادا، هنگ کنگ، ترکیه، اسرائیل، هند، مونته نگرو و ایتالیا واقع هستند.
با توجه به این که ژاپن معمولا محل اصلی فعالیت سیکادا بوده است، محققان از این که این گروه دامنه فعالیتش را توسعه داده است، متعجب هستند.
به نظر می رسد سیکادا صنایع مختلفی را هدف حمله قرار می دهد. این گروه معمولا به سراغ شرکت های فعال در زمینه سلامت، دفاعی، فاینانس، دریانوردی، بیوتکنولوژی و انرژی می رود.
بدافزار مورد استفاده در راستای جدیدترین دور حملات، نام ندارد اما توسط محققان شرکت سیمانتک شناسایی شده است.
ظاهرا این گروه که به نظر می‌رسد ریشه چینی دارد، از یک آسیب پذیری سرور اکسچنج مایکروسافت برای دسترسی اولیه استفاده می کند. این عملیات مخرب از اواسط سال ۲۰۲۱ آغاز شده و ممکن است همچنان ادامه داشته باشد.
بر اساس گزارش وب سایت تِک رادار، بریجید او گورمان از شرکت سیمانتک گفت: هکرها از یک نسخه پاک مدیا پلیر VLC که حاوی فایل مخرب DLL است، استفاده می‌کنند.
علاوه بر این بدافزار، سیکادا از یک سرور WinVNC برای کنترل از راه دور و بک دور ""سودامستر"" استفاده می‌کند.                           ",https://www.asriran.com/003Uxu
834017,۱۴۰۱/۰۱/۱۹,اجتماعی ,مدعی‌العموم علیه مرد هتاک؛ حس خوب از دستور دادستان,دستور دادستان برای بازداشت این شخص، شایسته‌ترین کاری بود که از مدعی‌العموم سر زدنی بود و دادی است که باید ستانده شود.,"عصر ایران؛ سروش بامداد- هر قدر خبر و فیلم هتاکی به مادر یک کودک دچارِ اوتیسم، آزارنده بود دستور فوری دادستان عمومی و انقلاب تهران برای بازداشت او و اقدام سریع در دستگیری خبر امیدوار کننده و مثبت و شایستۀ تحسین و سپاس است.
   ماجرا از این قرار است که ویدیویی در فضای مجازی نشان می‌داد شخصی بر سر پارک خودرو در محل ویژه معلولان با خانمی در حال مشاجره است و خود را محق می دانسته حال آن که در آن اتومبیل کودکی مبتلا به اوتیسم نشسته بود و مرد به جز فحاشی و هتاکی به اتومبیل هم آسیب می‌رساند.
   در یادداشتی دیگر به نقش و اهمیت شبکه های اجتماعی و فضای مجازی در دیدبانی و نظارت و افشای مواردی از این دست اشاره شده و قصد تکرار این مضمون نیست بلکه وجه دیگر قضیه مد نظر است و آن دستور سریع دادستان تهران در مقام مدعی‌العموم است.
  سال‌ها قبل هر بار که مدعی‌العموم علیه روزنامه‌نگاری وارد عمل می‌شد این نکته مطرح می‌شد که آن روزنامه‌نگار هم از حیث مصالح و منافع عمومی و نه سود شخصی موضوعی را مطرح کرده و به قول حامد بهدادِ بازیگر ولو به غلط ولی انگیزه، اجتماعی بوده و نه حتی سیاسی با هدف کسب یا حفظ قدرت و اضرار به دیگری و آرزو می‌شد مدعی العموم علیه اقداماتی که عموم مردم را رنجانده ورود کند نه فعال رسانه‌ای یا مدنی یا اجتماعی که بخش‌هایی از جامعه را نمایندگی کرده است.
  با این وصف دستور دادستان برای بازداشت این شخص، شایسته‌ترین کاری بود که از مدعی‌العموم سر زدنی بود و دادی است که باید ستانده شود.
   خبر بازداشت و زندان غالباً خوشایند نیست اما نه برای کسی که به دیگران آسیب می‌رساند و در موردی مانند این فقره نه تنها افکار عمومی رنجیده نمی‌شود و فردی را از اطلاع رسانی یا کسب و کار یا فعالیت اجتماعی یا مدنی ساقط نمی‌کند و مهم تر این که بر سر اقدام مدعی العموم اتفاق نظر وجود دارد.
  به عنوان مثال می‌توان گفت وقتی پلیس یک سارق مسلح را دستگیر می‌کند مردم همکاری و تشویق و تأیید می‌کنند ولی وقتی با گشت ارشاد مواجه می‌شوند همه این حس را ندارند. در این داستان هم این‌گونه است.  چه کسی از تماشای آن فیلم نمی‌رنجد و از شنیدن این خبر خرسند نمی‌شود؟                           ",https://www.asriran.com/003Uxt
834016,۱۴۰۱/۰۱/۱۹,اقتصادی,وزیر بهداشت: آغاز صادرات واکسن ایرانی به ۱۰ کشور آفریقایی,امروز شش مجموعه واکسن سازی علیه کرونا در کشور فعال است و صادرات واکسن کرونا را نیز از یکی دو هفته پیش آغاز کرده‌ایم و واکسن ایرانی، فعلا به ۱۰ کشور آفریقایی صادر خواهد شد.,"وزیر بهداشت ضمن تاکید بر دستاوردهای کنترل کرونا در کشور تاکنون،‌ به موفقیت‌هایی که در زمینه واکسیناسیون این بیماری رخ داده است اشاره کرد و گفت: از اول دولت واردات و تزریق واکسن را پیگیری کردیم و امروز شش مجموعه واکسن سازی علیه کرونا در کشور فعال است. صادرات واکسن کرونا را نیز از یکی دو هفته پیش آغاز کرده‌ایم و واکسن ایرانی، فعلا به ۱۰ کشور آفریقایی صادر خواهد شد.
به گزارش وبدا، دکتر بهرام عین اللهی روز گذشته در جلسه شورای اداری شهرستان فردیس گفت: بعد از دوران دفاع مقدس، جنگ تمام نشده است. جنگ نهان بسیاری از مشکلات را برای ما ایجاد کرده است و در ظاهر شاهد خاکریز و ادوات نظامی نیستیم اما در باطن، جنگ اقتصادی علیه ایران وجود دارد.
وزیر بهداشت گفت: در روزهای نخست دولت، روزانه بیش از ۵۰ هزار بیمار کووید۱۹ شناسایی می‌شدند و بیش از ۷۰۰ نفر فوت می کردند که فاجعه انسانی بود اما دولت با قدرت وارد کنترل کرونا شد و واکسیناسیون را به بحث های سیاسی و FATF گره نزد و با قدرت، واردات و تزریق واکسن را پیگیری کردیم و امروز شش مجموعه واکسن سازی علیه کرونا در کشور فعال است و صادرات واکسن کرونا را نیز از یکی دو هفته پیش آغاز کرده‌ایم و واکسن ایرانی، فعلا به ۱۰ کشور آفریقایی صادر خواهد شد.
وزیر بهداشت تصریح کرد: یکی از دلایل موفقیت دولت در کنترل کرونا و واکسیناسیون، حضور و مشارکت مردمی بود و تا امروز بیش از ۱۴۷ میلیون دُز واکسن کرونا در کشور تزریق شده است. هر طرحی که با مشارکت مردم همراه باشد، حتما به موفقیت می‌رسد.
وی تاکید کرد: توجه به شرکت های دانش بنیان و تقویت آن‌ها یکی از ضروریات است. بخش زیادی از صنایع دارویی و تجهیزات پزشکی کشور در البرز مستقر است. با توجه به نیروی انسانی متخصص و متعهدی که در کشور وجود دارد می توانیم در تولید دارو و تجهیزات پزشکی به خودکفایی و صادرات برسیم و نیاز به حمایت دارد.
وزیر بهداشت افزود: در تولید داروهای بایوتکنولوژی، ایران یکی از کشورهای مطرح دنیا است و تولید این داروها توانسته تا حد زیادی، میزان ارزبری را کاهش دهد و به دانشمندان و افراد عاشق در حوزه تولید و خودکفایی، این قول را می‌دهیم که فرصت را پیش روی آنان می‌گذاریم و موانع را برطرف می‌کنیم.
عین‌اللهی خاطرنشان کرد: همه مردم باید تحت پوشش بیمه قرار گیرند و هیچ کس نباید بدون پوشش بیمه‌ای باشد که در بودجه امسال به این امر توجه شده و جمعیت بین ۶ تا ۹ میلیون نفری که فاقد بیمه هستند، باید تحت پوشش قرار گیرند.
بنابر اعلام وبدا، وزیر بهداشت در پایان، گفت: استان البرز در واکسیناسیون عمومی علیه کرونا، قابل انتظار عمل نکرده است و نسبت به متوسط کشوری، قدری عقب ماندگی دارد. در این شرایط باید واکسیناسیون فعال انجام شود چراکه بهترین روش مقابله با کرونا، در کنار رعایت پروتکل های بهداشتی، واکسیناسیون است.                           ",https://www.asriran.com/003Uxs
833906,۱۴۰۱/۰۱/۱۹,اجتماعی ,از سیلی نماینده مجلس تا توهین به مادر کودک اوتیسمی؛ زنده باد اینترنت,گوشی موبایل دیگر تنها ابزاری برای تماس و گفتگوی تلفنی نیست بلکه به سلاحی برای دفاع از مردم در برابر زورگویی و رفتارهای مجرمانه و نادرست تبدیل شده است.,"عصرایران؛ رضا غبیشاوی - شهروندی به مادر کودک اوتیسمی توهین می کند. او ضمن حمله به خودروی حامل این زن و کودک، کلمات توهین آمیزی را نیز به این مادر می گوید. موضوع اختلاف هم پارک کردن در محل ویژه پارک معلولان بوده است. مادر به هنگام بروز این اتفاق، با استفاده از گوشی موبایل آنچه را که روی داده فیلمبرداری و در شبکه های اجتماعی منتشر کرد. این فیلم دست به دست شد تا علاوه بر جامعه، مسوولان قضائی هم به سرعت واکنش نشان دهند و در کوتاه مدت مرد هتاک بازداشت و پای محاکمه کشیده شد و مادر هم از سرعت رسیدگی به این موضوع و واکنش ها در افکار عمومی و شبکه های اجتماعی تشکر کرد.
1- آنچه در این ماجرا اهمیت محوری دارد انتشار گسترده این فیلم موبایلی در شبکه های اجتماعی و سپس رسانه های اینترنتی است که توانست واکنش های بسیاری را در افکار عمومی و مسوولان قضایی به دنبال داشته باشد. فکرش را بکنید اگر این مادر، با گوشی موبایل فیلم نمی گرفت و منتشر نمی کرد، در این صورت آیا می توانست ثابت کند چه بر سرش آمده؟ آیا افکار عمومی و مردم از آنچه روی داده آگاه می شدند؟ آیا مسوولان متوجه ماجرا می شدند و فوری رسیدگی می کردند؟ قطعا خیر.
نقش محوری را در این ماجرا، گوشی موبایلی ایفا کرد که واقعه هتاکی و حمله فیزیکی مرد هتاک را ضبط کرد و نیز شبکه های اجتماعی و رسانه های اینترنتی که این فیلم را به صورت گسترده بازنشر کردند. گوشی موبایل دیگر تنها ابزاری برای تماس و گفتگوی تلفنی نیست بلکه به سلاحی برای دفاع از مردم در برابر زورگویی و رفتارهای مجرمانه و نادرست تبدیل شده است.
نکته جالب توجه اینکه این فیلم در شبکه های اجتماعی فیلتر شده (توییتر) و فیلتر نشده (اینستاگرام) بازنشر شد و سپس به رسانه های اینترنتی فیلترشده (کانال های تلگرامی) رسید و به طور گسترده پخش و خبرساز شد.
با توجه به این نقش آفرینی، می توان از مسوولان خواست به فیلتر شبکه های اجتماعی توییتر، فیس بوک و یوتیوب و پیام رسان تلگرام پایان بدهند چرا که این موضوع به سود تک تک مردم به ویژه بخش های آسیب پذیر مردم از جمله همین مادر  کودک اوتیسمی است که تنها به دلیل استفاده از حق خود برای پارک خودرو در محل اختصاصی اینچنین مورد هتاکی و حمله شهروند دیگری قرار گرفت.
به این بهانه می توان از حامیان محدودیت اینترنت و شبکه های اجتماعی و فیلترینگ (از جمله حامیان طرح صیانت) درخواست کرد به جای تمرکز بر محدودیت و بستن فضاهای ارتباطی، آن را باز و بازتر کنید تا هم مردم بتوانند از خود دفاع کنند و هم ابزارهای نظارت اجتماعی آنها، گسترده تر و تاثیرگذارتر شوند.
2- گوشی های موبایل به ابزاری برای دفاع در دست مردم تبدیل شده اند. گوشی های موبایل، شبکه های اجتماعی، پیام رسان ها و اینترنت موبایلی فضایی برای نظارت همگانی در اختیار مردم قرار داده اند. هر چقدر این ابزارها تقویت شوند؛ تک تک مردم قوی تر و صحنه نظارت مردم نیز قدرتمندتر می شود.
3- عمومی شدن این حادثه، زمینه را برای واکنش سریع و صحیح مسوولان قضایی فراهم کرد. بازداشت و محاکمه عامل حمله و هتاکی به مادر کودک اوتیسمی از جمله اقدامات فوری مسوولان قضایی بود که با استقبال و تحسین افکار عمومی روبه رو شد. زمینه این واکنش صحیح مسوولان قضایی را نیز همین اینترنت و شبکه های اجتماعی و پیام رسان ها فراهم کردند. فضایی که می تواند مسوولان قضایی را به سمت واکنش های صحیح و دوری از اقدامات نادرست راهنمایی کند. به ویژه وقتی عامل رفتار و گفتار مجرمانه، یک مقام مسوول و طرف مظلوم،شهروندی عادی باشد.
4- صرف انتشار این فیلم در شبکه های اجتماعی و رسانه های اینترنتی به خودی خود، باعث رسوایی برای عامل این هتاکی است. می توان تصور کرد چنین فردی چگونه می خواهد در این جامعه زندگی کند وقتی فیلمی از رفتار نادرست او در گوشی هر کسی می توان یافت. ""رسوایی اجتماعی"" یکی از بدترین مجازات هاست و خود می تواند در ایجاد بازدارندگی برای هتاکان و عاملان رفتارها و گفتارهای نادرست موثر باشد.
5- از سیلی نماینده مجلس به صورت سرباز وظیفه در تهران تا هتاکی شهروندی معمولی به مادر کودک اوتیسمی همگی حکایت از این دارد که هر چند اتفاقات بدی روی می دهند اما در سایه فیلم های موبایلی و انتشار آنها در شبکه های اجتماعی و رسانه های اینترنتی، این اتفاقات دیده می شوند و دیگر قابل پنهان کردن نیستند. نظارت اجتماعی خود عاملی برای کاهش این اتفاقات بد و باعث ایجاد بازدارندگی است.
6- همزمان روند انتشار فیلم و خبر شهروندان در شبکه های اجتماعی با دو آفت بزرگ روبه رو است. اول انتشار خبر و فیلم جعلی و دوم انتشار و بازنشر فیلم های خصوصی دیگران. مواظب خبرها و فیلم های جعلی باشیم و از انتشار فیلم و اطلاعات خصوصی دیگران خودداری کنیم چرا که ممکن است بازی با آبروی دیگران به قیمت جان و زندگی آنها تمام شود.                           ",https://www.asriran.com/003Uw6
834015,۱۴۰۱/۰۱/۱۹,سیاست خارجی,فرمانده آمریکایی: نیروی قدس سپاه باید در لیست تروریستی آمریکا بماند,تفسیر اظهارات ژنرال میلی می تواند این نکته باشد که خروج سپاه از لیست تروریستی آمریکا در عین باقی ماندن نیروی قدس (یکی از زیر شاخه های سپاه) در این لیست، می تواند راهکاری باشد که دولت آمریکا مشغول فکر و تصمیم گیری در این باره است.,"رییس ستاد مشترک ارتش آمریکا با خروج نیروی قدس سپاه از لیست تروریستی دولت آمریکا مخالفت کرد و گفت از نظر او نیروی قدس سپاه باید همچنان در لیست تروریستی دولت آمریکا باقی بماند.
به گزارش عصرایران، ژنرال ""مارک میلی"" رییس ستاد مشترک ارتش آمریکا دیروز (پنج شنبه) در اظهارات خود در جلسه کمیته نیروهای مسلح سنا آمریکا گفت: "" من معتقدم که نیروی قدس سپاه پاسداران یک سازمان تروریستی است و از حذف آنها از فهرست سازمان های تروریستی خارجی حمایت نمی کنم.""
اظهارات این ژنرال ارشد آمریکایی در شرایطی بیان شده که بنا به گزارش ها مهم ترین موضوع اختلافی باقی مانده بین طرفین مذاکرات احیا برجام در وین، حذف نام سپاه از لیست تروریستی دولت آمریکاست و در حالی که جمهوری اسلامی ایران اصرار بر حذف نام سپاه از لیست تروریستی دولت آمریکا دارد، اما دولت بایدن تاکنون در برابر این خواسته مقاومت کرده و گره اصلی مذاکرات احیا برجام نیز در این مساله است.
اظهارات ژنرال میلی، تفسیر دیگری نیز می تواند داشته باشد و آن اینکه خروج سپاه از لیست تروریستی در عین حفظ نام نیروی قدس (یکی از زیر مجموعه های سپاه) در این لیست، می تواند به عنوان یکی از راهکارهای دولت آمریکا برای باز کردن گره مذاکرات احیا برجام، باشد.
ژنرال میلی در جلسه استماع کمیته نیروهای مسلح سنا آمریکا/ رویترز

"" لوید آستن"" وزیر دفاع آمریکا لحظاتی پیش از اظهارات ژنرال میلی در همان کمیته در پاسخ به سوال مشابه سناتورها، از دادن جواب طفره رفته و به آنها گفت:"" من در مورد مذاکراتی که در حال انجام است اظهار نظر نمی کنم و توصیه ای به رییس جمهوری در این باره ندارم.""
خارج کردن نام سپاه از لیست تروریستی دولت آمریکا، مخالفانی جدی در منطقه از جمله اسراییل و برخی دولت های عربی متحد واشنگتن و نیز در داخل آمریکا دارد به گونه ای که حتی بسیاری از اعضای حزب دموکرات که از احیا برجام حمایت کرده و یا دستکم مخالفتی با آن ندارند، با خارج کردن نام سپاه از لیست تروریستی دولت آمریکا مخالف اند.
دولت ترامپ در سال 2019 (فروردین ماه 1398) در اقدامی بی سابقه نام سپاه پاسداران انقلاب اسلامی را به عنوان یک گروه تروریستی در لیست گروه های تروریستی خارجی دولت آمریکا قرار دارد.
ترامپ کمتر از 9 ماه بعد از قرار دادن نام سپاه در لیست تروریستی دولت آمریکا، دستور ترور سردار شهید قاسم سلیمانی فرمانده وقت نیروی قدس سپاه در عراق را صادر کرد و این اقدام دولت آمریکا دو کشور را تا آستانه یک جنگ مستقیم پیش برد.
                            ",https://www.asriran.com/003Uxr
834014,۱۴۰۱/۰۱/۱۹,اجتماعی ,انتخاب: افزایش ۱۰۰ درصدی قیمت اینترنت خانگی با مجوز وزارت ارتباطات,"""می خواهند با افزایش قیمت اینترنت، استفاده از اینترنت کاهش پیدا کند.""","""انتخاب"" از افزایش 100 درصدی قیمت اینترنت خانگی خبر داد.
سایت انتخاب نوشت: اخبار رسیده به «انتخاب» حاکی از آن است که با مجوز وزارت ارتباطات، برخی شرکت‌های اینترنت خانگی قیمت اینترنت را صد در صد افزایش داده‌اند.
ناظران معتقدند این اقدام در راستای اجرای خاموش طرح صیانت است که با افزایش قیمت اینترنت، استفاده از اینترنت کاهش پیدا کند.                           ",https://www.asriran.com/003Uxq
834013,۱۴۰۱/۰۱/۱۹,اخبار سلامت,جدیدترین آمار مبتلایان و فوتی‌های کرونا در جهان,ایران با مجموع هفت میلیون و ۱۸۳ هزار و ۸۰۸ مورد ابتلا و ۱۴۰ هزار و ۴۹۲ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.,"آمار مجموع مبتلایان به کووید-۱۹ در جهان تاکنون به ۴۹۶ میلیون و ۶۳۹ هزار و ۶۵۳ نفر رسیده همچنین مرگ شش میلیون و ۱۹۵ هزار و ۶۲۸ نفر بر اثر این بیماری تأیید شده است و ۴۳۲ میلیون و ۳۱۴ هزار و ۱۸۴ نفر از مبتلایان نیز تاکنون بهبود یافته‌اند.
به گزارش ایسنا، بر اساس آمارهای رسمیِ همه‌گیری کرونا، آمریکا با بیش از ۸۱.۹ میلیون مبتلا و بیش از یک میلیون قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳ میلیون مبتلا پس از آمریکا در رتبه دوم جهانی به لحاظ میزان ابتلا قرار گرفته است.
همچنین آمار مبتلایان به کووید-۱۹ در برزیل هم از ۳۰ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است.
برزیل در عین حال با بیش از ۶۶۱ هزار جان باخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود و پس از آن هند با بیش از ۵۲۱ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.
همچنین در اروپا، روسیه با گذشتن از آمار ۳۷۰ هزار قربانی، هم اکنون بالاترین رقم مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.
فرانسه همچنین با ثبت بیش از ۲۶.۵ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است.
جدول جهانی پاندمی کرونا
بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح امروز (جمعه) به ترتیب به شرح زیر است:



#
نام کشور
مجموع مبتلایان
مجموع قربانیان


۱
ایالات متحده
۸۱,۹۸۸,۲۷۸
۱,۰۱۱,۰۹۶


۲
هند
۴۳,۰۳۳,۰۶۷
۵۲۱,۶۰۴


۳
برزیل
۳۰,۰۹۴,۳۸۸
۶۶۱,۰۳۵


۴
فرانسه
۲۶,۵۴۹,۲۶۳
۱۴۳,۰۱۷


۵
آلمان
۲۲,۳۶۴,۶۰۷
۱۳۱,۸۰۵


۶
انگلیس
۲۱,۵۰۸,۵۴۶
۱۶۹,۴۱۲


۷
روسیه
۱۷,۹۵۵,۱۲۰
۳۷۰,۸۸۹


۸
ایتالیا
۱۵,۱۰۶,۰۶۶
۱۶۰,۹۷۳


۹
کره جنوبی
۱۴,۹۸۳,۶۹۴
۱۸,۷۵۴


۱۰
ترکیه
۱۴,۹۳۹,۲۵۹

۹۸,۳۱۱




همچنین ایران با مجموع هفت میلیون و ۱۸۳ هزار و ۸۰۸ مورد ابتلا و ۱۴۰ هزار و ۴۹۲ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.
بر اساس آمار فوق پس از ایالات متحده، هند و برزیل تاکنون در فرانسه، آلمان، انگلیس، روسیه، ایتالیا، کره جنوبی، ترکیه، اسپانیا، ویتنام، آرژانتین، هلند، ایران، ژاپن، کلمبیا، اندونزی، لهستان، مکزیک، اوکراین، استرالیا، مالزی، رژیم صهیونیستی، اتریش، بلژیک، جمهوری چک، تایلند، آفریقای جنوبی، فیلیپین، پرتغال، کانادا، پرو، سوئیس، شیلی و یونان نیز بیش از سه میلیون مبتلا ثبت شده‌ است.
روند افزایش آمار ابتلا به بیماری کووید-۱۹ که تاکنون در ۲۲۶ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.
در این لینک مشروح آمار گستردگی ویروس کرونا در جهان و جدول حاوی تمام جزئیات آماری در همه کشورها و مناطق درگیر کرونا به روزرسانی می شود.                           ",https://www.asriran.com/003Uxp
834011,۱۴۰۱/۰۱/۱۹,علمی,دورترین کهکشانی که تا به امروز کشف شده است,کهکشان HD1 در پی بیش از ۱۲۰۰ ساعت رصد آسمان با استفاده از تلسکوپ‌های سوبارو (Subaru)، ویستا (Vista)، تلسکوپ مادون قرمز بریتانیا و تلسکوپ فضایی اسپیتزر (Spitzer)کشف شد.,"ستاره‌شناسان دورترین کهکشان تا به امروز را کشف کردند که در فاصله‌ ۱۳.۵ میلیارد سال نوری از زمین قرار دارد.
به گزارش ایسنا و به نقل از دیلی‌میل، این کهکشان HD1 نام گرفته و دانشمندان حدس و گمان‌هایی در مورد ماهیت دقیق و ظاهر آن مطرح می‌کنند.
محققان دو نظریه مطرح می‌کنند؛ اولین مورد آن است که HD1 با سرعتی شگفت‌آور در حال تشکیل ستارگان بوده و حتی شاید محل تشکیل اولین ستارگان جهان با نام جمعیت ستاره‌ای III (Population III stars) باشد.
مورد دومی که دانشمندان به آن اشاره می‌کنند، این است که HD1 می‌تواند حاوی یک سیاهچاله کلان جرم با جرم حدود ۱۰۰ میلیون برابر خورشید باشد.
کهکشان HD1 در پی بیش از ۱۲۰۰ ساعت رصد آسمان با استفاده از تلسکوپ‌های سوبارو (Subaru)، ویستا (Vista)، تلسکوپ مادون قرمز بریتانیا و تلسکوپ فضایی اسپیتزر (Spitzer)کشف شد.
""یوییچی هاریکان"" (Yuichi Harikane)، ‌ستاره‌شناس دانشگاه توکیو که آن را کشف کرده، می‌گوید:‌ کشف HD1 در میان بیش از ۷۰۰ هزار جرم دیگر کار بسیار دشواری بود.
رنگ قرمز HD1 به طرز شگفت‌انگیزی با ویژگی‌هایی که ما از یک کهکشان در فاصله ۱۳.۵ میلیارد سال نوری انتظار داشتیم، مطابقت داشت.
براساس این مطالعه، HD1 در نور ماوراءبنفش بسیار درخشان است.

محققان ابتدا تصور کردند که این کهکشان یک کهکشان ستاره‌فشان است که نرخ بالایی از تشکیل ستارگان دارد. اما پس از محاسبه تعداد ستاره‌هایی که HD1 تولید می‌کند، دریافتند که این کهکشان سالانه بیش از ۱۰۰ ستاره تشکیل می‌دهد، این تعداد دست کم ۱۰ برابر بیشتر از چیزی است که از چنین کهکشان‌هایی انتظار می‌رود و بنابراین محققان تصور کردند که ممکن است HD۱1 ستاره‌های معمول و عادی را تشکیل ندهد.
دکتر ""فابیو پاکوچی"" (Fabio Pacucci)، از محققان این مقاله می‌گوید:‌ اولین جوامع از ستارگانی که در کیهان شکل گرفتند، نسبت به ستاره‌های امروزی، پرجرم‌تر، درخشان‌تر و داغ‌تر بودند.
اگر فرض کنیم که ستاره‌های ایجاد شده در HD1 از اولین ستارگان هستند، ‌آن گاه می‌توان این ویژگی‌ها را راحت‌تر توضیح داد. در حقیقت ستاره‌های اولیه قادر به تولید نور ماوراءبنفش بیشتری نسبت به ستاره‌های معمولی هستند که می‌توانند باعث درخشندگی HD1 شوند. با این حال، وجود یک ابرسیاهچاله نیز می‌تواند علت روشنایی قابل توجه HD1 را توضیح دهد.
به زودی محققان از تلسکوپ فضایی جیمزوب برای رصد دوباره کهکشان HD1 استفاده خواهند کرد.
اگر محاسبات کنونی درست باشد، ‌HD1 تبدیل به دورترین و قدیمی‌ترین کهکشان کشف شده تا کنون خواهد شد.                           ",https://www.asriran.com/003Uxn
834010,۱۴۰۱/۰۱/۱۹,اجتماعی ,"آیا شبکه‌های اجتماعی واقعا تاثیر ""منفی"" بر عملکرد تحصیلی دانش آموزان دارد؟",بر اساس نتایج برخی تحقیقات دیگر، حتی رسانه های اجتماعی توانسته تعامل بین دانش آموزان و دبیران را بیشتر کند.,"جامعه شناس و دانشیار پژوهشگاه علوم انسانی و مطالعات اجتماعی جهاد دانشگاهی با اشاره به یافته‌های آخرین پژوهش خود در سال ۹۷ و پیش از پاندمی کووید ۱۹ درباره تاثیر شبکه‌های اجتماعی مجازی بر عملکرد تحصیلی دانش آموزان گفت: یافته‌های به دست آمده از این پژوهش بیانگر این است که شبکه‌های اجتماعی مجازی تاثیری منفی بر عملکرد تحصیلی دانش آموزان در آن مقطع زمانی و پیش از پاندمی کووید ۱۹ نداشته است چراکه تنها یک پنجم دانش آموزان فعالیت در شبکه های اجتماعی را باعث کاهش عملکرد تحصیلی خود می‌دانستند.
دکتر تهمینه شاوردی در گفت‌وگو با ایسنا، با بیان اینکه پژوهش انجام شده توسط وی با هدف شناخت تاثیر مثبت و منفی استفاده از شبکه های اجتماعی مجازی بر عملکرد تحصیلی دانش آموزان دبیرستانی مقطع دوم(دهم، یازدهم و دوازدهم) در سال ۹۷ و پیش از پادمی کووید ۱۹ انجام شده است، اظهار کرد: جامعه آماری این پژوهش دانش آموزان کلاس‌های دهم، یازدهم و دوازدهم مناطق ۳، ۴، ۷، ۸، ۱۶، ۲۲ با حجم نمونه ۸۵۵ نفر بوده و با استفاده از روش نمونه گیری چند مرحله‌ای خوشه ای انجام شد که نتایج آن نشان داد شبکه های اجتماعی تاثیری منفی بر عملکرد تحصیلی دانش آموزان در آن مقطع زمانی نداشته است.
تنها ۱۹/۵ درصد دانش آموزان معتقدند شبکه‌های اجتماعی بر عملکرد تحصیلی‌شان تاثیر منفی گذاشته است این جامعه شناس با اشاره به یافته‌های پژوهش یاد شده، ادامه داد: در این پژوهش تنها ۲۰.۳ درصد دانش آموزان اظهار داشتند که معدل سال جاری آنها نسبت به سال گذشته و بعد از استفاده از شبکه های اجتماعی کمتر شده است. همچنین تنها ۱۹.۵ درصد دانش آموزان معتقدند که شبکه های اجتماعی با منحرف کردن ذهن آنها از درس بر روی عملکرد تحصیلی‌شان تاثیر گذاشته است.
دانشیار پژوهشگاه علوم انسانی و مطالعات اجتماعی جهاد دانشگاهی با بیان اینکه آمار یاد شده بیانگر این است که تنها یک پنجم دانش آموزان فعالیت در شبکه‌های اجتماعی را باعث کاهش عملکرد تحصیلی خود می دانند، تصریح کرد: پژوهش یاد شده نشان داد که ۲۲.۸ درصد دانش آموزان به هنگام درس خواندن به دلیل دریافت پیام‌ها در شبکه های اجتماعی به سختی توانسته اند فکر خود را بر روی درس متمرکز کنند و ۶۹.۲ درصد دانش آموزان نیز اظهار داشته‌اند که شبکه های اجتماعی بر عملکرد تحصیلی آنها تاثیر منفی نداشته است.
این عضو هیات مدیره انجمن ایرانی مطالعات زنان همچنین درباره اثرات مثبت شبکه‌های اجتماعی مجازی بر عملکرد تحصیلی دانش آموزان، افزود: در پژوهش یاد شده ۶۹.۷ درصد دانش آموزان اظهار داشته‌اند که اشکالات و سوالات درسی خود را از طریق شبکه های اجتماعی از دوستانشان می پرسند، به عبارتی می‌توان گفت شبکه‌های اجتماعی فاصله زمانی را برای آنها حل کرده و ۳۸ درصد دانش آموزان نیز دریافته‌اند که شبکه های اجتماعی مهارت خواندن آنها را افزایش داده است.
شاوردی در بخش دیگر سخنان خود با بیان اینکه به طور کلی دو رویکرد مختلف نسبت به عملکرد تحصیلی دانش آموزان تحت تاثیر شبکه های اجتماعی مجازی وجود دارد، ادامه داد: از یک منظر صاحب نظران معتقدند استفاده مفرط از اینترنت ممکن است سطوح برانگیختگی روانشناختی را تشدید کرده و در نتیجه منجر به کم شدن خواب، کوتاهی در خوردن برای یک دوره طولانی و فعالیت جسمی محدود شود که تمامی این عوامل باعث برهم خوردن تعادل بدن و در نتیجه بازماندن از انجام فعالیت های لازم تحصیلی می‌شود.
به گفته وی گرچه امروزه نوجوانان علاقه زیادی به استفاده از شبکه های اجتماعی دارند اما با این وجود طرفداران نظریه یاد شده معتقدند شبکه‌های اجتماعی تاثیری منفی بر روی تحصیلات دانش آموزان دارد.
این جامعه شناس ادامه داد: همچنین طرفداران نظریه یاد شده اعتقاد دارند که با وجود محبوبیت شبکه‌های اجتماعی برای استفاده شخصی، اما تنها درصد کمی از دانش آموزان و دانشجویان از این شبکه‌ها برای کارهای مدرسه و دانشگاهی خود استفاده می­‌کنند و بر این اساس شبکه های اجتماعی تاثیری بر افزایش توانمندی های علمی دانش آموزان و دانشجویان ندارد.
دانشیار پژوهشگاه علوم انسانی و مطالعات اجتماعی جهاد دانشگاهی با اشاره به نظریه دیگری در این رابطه، خاطر نشان کرد: از منظر دوم، شبکه‌های اجتماعی به علت دسترسی در همه مکان‌ها و قابل حمل بودن توانسته روشهای آموزش و راهبردهای نوین یادگیری نوجوانان امروز را تغییر دهد.
یکی از مطالعات انجام شده در این راستا نشان می­‌دهد که تبلت‌ها با توجه به طراحی خود در سهولت به اشتراک گذاری صفحه نمایش، راه اصلی رسیدن به مهارت‌های آموزشی قرن بیست و یکم یعنی خلاقیت، نوآوری، ارتباطات و همکاری در میان دانش آموزان هستند.
هیچ همبستگی بین معدل کلی دانش آموزان و شرکت در رسانه‌های اجتماعی پیدا نشده استاین عضو هیات مدیره انجمن ایرانی مطالعات زنان با بیان اینکه مطابق با نتایج برخی از تحقیقات، نوجوانان از شبکه‌های اجتماعی برای تعدادی از فعالیت های مثبت نیز استفاده می کنند، عنوان کرد: گروهی از صاحب نظران اعتقاد دارند که شبکه های اجتماعی پلتفرمی برای جوانان به منظور یادگیری و بهبود مهارت ها در حیطه یک دانش خاص ایجاد می کنند.
از سوی دیگر برخی از مطالعات، تاثیر شبکه‌های اجتماعی بر اُفت در نمرات و عملکرد آکادمیک دانش آموزان و کمبود زمان برای مطالعه را بررسی کرده‌اند که مطابق با نتایج آن هیچ همبستگی بین معدل کلی دانش آموزان و شرکت در رسانه‌های اجتماعی همچون فیسبوک پیدا نشده است و بر اساس نتایج برخی تحقیقات دیگر، حتی رسانه های اجتماعی توانسته تعامل بین دانش آموزان و دبیران را بیشتر کند.
شاوردی خطاب به معلمان نیز این را هم گفت که دبیران مدارس متوسطه باید دانش آموزان را با فرصت‌های آموزشی موجود در شبکه های اجتماعی مجازی آشنا کنند.
وی در پایان سخنان خود با ارائه پیشنهاداتی خطاب به معلمان و اولیای دانش آموزان تاکید کرد: دبیران باید بکوشند دانش آموزان را به انجام مشارکت‌های جمعی در امور آموزشی از طریق شبکه‌های اجتماعی ترغیب کنند و والدین نیز باید به صورت غیر مستقیم بر مدت زمانی که دانش آموزان وقت خود را در شبکه‌های اجتماعی می گذرانند نظارت کرده و بکوشند با ایجاد برنامه‌های جمعی از مشارکت آنها در برنامه‌ریزی یا همکاری استفاده کنند تا اینگونه زمان حضور آنها در شبکه‌های اجتماعی مدیریت شود.                           ",https://www.asriran.com/003Uxm
834009,۱۴۰۱/۰۱/۱۹,ورزشی,درآمد هنگفت فرگوسن در ۸۰ سالگی,منچستریونایتد بیش از یک میلیارد پوند از زمان رفتن فرگوسن خرج بازیکن کرده است و هیچ تغییری در وضعیت این تیم رخ ندارد و سقوط تیم همچنان ادامه دارد.,"با وجود این که سر الکس فرگوسن تقریباً یک دهه پیش به عنوان سرمربی منچستریونایتد بازنشسته شد، طبق گزارشات، هنوز در ۸۰ سالگی ۲۳۵ هزار پوند در هفته درآمد دارد.
به گزارش ایسنا و به نقل از سان، فرگوسن در سال ۲۰۱۳ پس از کسب ۱۳ عنوان قهرمانی لیگ برتر و دو جام لیگ قهرمانان اروپا اعلام بازنشستگی کرد.
به گزارش سان، فرگوسن ۹ سال پس از گذراندن دوران ۲۶ ساله خود در اولدترافورد سالانه دو میلیون پوند به عنوان سفیر منچستریونایتد درآمد دارد. این نشریه بریتانیایی هم‌چنین گزارش داد که مجموع درآمد او حدود ۲۳۵ هزار پوند در هفته است.
طبق آخرین آمار شرکت تبلیغاتی ورزشی ACF، فرگوسن سال گذشته ۱۲.۲ میلیون پوند درآمد داشت و دارایی‌های او از ۱۷.۵ میلیون پوند به ۲۶ میلیون پوند در سال ۲۰۲۱ افزایش یافت.
پس از بازنشستگی فرگوسن، هیچ مربی نتوانست استانداردهایی را که او در منچستریونایتد تعیین کرده بود، برآورده کند.
به گفته وین رونی، مهاجم پیشین شیاطین سرخ، نقش فرگوسن در باشگاه یونایتد بسیار حائز اهمیت است و هر مربی جدیدی که هدایت تیم را برعهده می‌گیرد، تحت فشار قرار می‌دهد.
رونی به برنامه فوتبال دوشنبه شب اسکای اسپورت گفت: وقتی سر الکس بازنشسته شد، فکر می‌کنم همه می‌دانستند که کار بسیار دشواری خواهد بود. دیوید مویس وارد شد و نتیجه‌ای حاصل نشد و از آن زمان لوییس فن خال، ژوزه مورینیو، اوله گونار سولسایشر و رانگنیک اضافه شدند.
ما مربی‌های خوبی داشتیم، اما منچستریونایتد باشگاهی متفاوت از بسیاری از باشگاه‌ها در سراسر جهان است. به مربی الان نیاز داریم که جایگاه یونایتد را بداند و بتواند این تیم را بار دیگر در زمره بهترین‌ها قرار دهد. اگر مدام هر دو سال یک بار مدیر را عوض کنید، این اتفاق نخواهد افتاد.
فرگوسن مانند پدرخوانده باشگاه بود؛ نه فقط برای بازیکنان، بلکه کارکنان و آکادمی. او در بالای همه چیز بود. زمانی که شما چنین فردی را از دست می‌دهید، شخص دیگری وارد می‌شود و این یک تغییر بزرگ است.
فرگوسن در ۲۶ سال حضور در منچستریونایتد، سیستم استعدادیابی را متحول کرد و آکادمی قدرتمند منچستریونایتد را پر و بال داد. اقدامات فرگوسن در آن سال‌ها خارج از مستطیل سبز بود و می‌خواست باشگاه هویت بزرگ در زمین بلکه در بیرون از آن داشته باشد.
منچستریونایتد بیش از یک میلیارد پوند از زمان رفتن فرگوسن خرج بازیکن کرده است و هیچ تغییری در وضعیت این تیم رخ ندارد و سقوط تیم همچنان ادامه دارد.
فرگوسن بعد از ۲۶ سال در نهایت در سال ۲۰۱۳ از منچستریونایتد جدا و با دنیای مربیگری نیز خداحافظی کرد. از آن زمان تاکنون، ۵ مربی جانشین او شده‌اند.
ابتدا دیوید مویس اسکاتلندی، هموطن فرگوسن که حضورش در این تیم به یک سال نکشید، سپس لوییس فان خال و در ادامه ژوزه مورینیو هدایت این تیم را بر عهده گرفتند. نوبت به اوله گنار سولسشایر و رالف رانگنیک نیز رسید ولی این تیم نتوانسته است به دوران خوب قبل بازگردد.                           ",https://www.asriran.com/003Uxl
834008,۱۴۰۱/۰۱/۱۹,بین الملل,نشست امنیتی نخست وزیر اسرائیل پس از تیراندازی در تل‌آویو/عامل حمله در درگیری کشته شد,"منابع عبری زبان اعلام کردند که صبح امروز (جمعه) مجری عملیات که یک فلسطینی ۲۹ ساله از اردوگاه جنین به نام ""رعد فتحی زیدان حازم"" است در درگیری با پلیس اسرائیل به شهادت رسید.","در پی حمله به کلوپ شبانه در تل آویو، نخست وزیر اسرائیل نشستی را با مسئولان امنیتی برگزار کرد.
به گزارش ایسنا، به نقل از خبرگزاری اسپوتنیک، نفتالی بنت، نخست وزیر اسرائیل بعد از عملیات تیراندازی در تل آویو که به کشته شدن دو تن و زخمی شدن ۱۵ تن دیگر منجر شد، نشستی را با وزیر جنگ، وزیر امنیت داخلی، رئیس ستاد ارتش، رئیس شاباک و بازرس پلیس برگزار کرد.
شبکه ۱۳ تلویزیون اسرائیل اعلام کرد که این عملیات توسط یکی از فلسطینی‌های ساکن اراضی اشغالی انجام شده است.
منابع عبری زبان اعلام کردند که صبح امروز (جمعه) مجری عملیات که یک فلسطینی ۲۹ ساله از اردوگاه جنین به نام ""رعد فتحی زیدان حازم"" است در درگیری با پلیس اسرائیل به شهادت رسید.
قبل از این گفته شده بود مجریان این عملیات ۳ نفر هستند که دو نفر از آنان به شهادت رسیدند.
نفتالی بنت بعد از این عملیات در توییتی نوشت: شب بسیار دشواری است. ما به خانواده‌های قربانیان تسلیت می‌گوییم. نیروهای امنیتی مجری عملیات را تحت پیگرد قرار می‌دهند و هر کجا که باشد بازداشت خواهد شد. هر فردی که به او کمک کند نیز بهای کارش را خواهد داد.
همچنین نیروهای امنیتی از ساکنان خواستند از منازلشان خارج نشوند چراکه ممکن است در معرض تیراندازی قرار گیرند.
رسانه‌ها اعلام کردند که بعد از این عملیات بیش از ۱۰۰۰ سرباز در تل آویو مستقر شده‌اند.                           ",https://www.asriran.com/003Uxk
834007,۱۴۰۱/۰۱/۱۹,عمومی,آغاز آموزش حضوری دانشجویان کارشناسی از شنبه / ادامه آموزش مجازی برای کلاس‌های بیش از ۴۰ نفر,دانشجویان موظفند کارت الکترونیکی تزریق دو دُز واکسن خود را در بدو ورود به دانشگاه به مسؤولین مربوطه ارائه کنند و دانشجویان متقاضی خوابگاه ضمن تزریق سه دُز واکسن می‌توانند از خوابگاه استفاده کنند.,"کلیه دروس دانشجویان کارشناسی دانشگاه شهید بهشتی از فردا ۲۰ فروردین ماه سال جاری برای نیم‌سال دوم تحصیلی به شکل حضوری برگزار می‌شود.
به گزارش ایسنا،‌ بر اساس مصوبات هیات رئیسه دانشگاه شهید بهشتی، کلاس‌های آموزشی مقاطع تحصیلات تکمیلی (غیر از دانشجویان کارشناسی ارشد ورودی ۱۴۰۰) از ۱۴ فروردین به صورت حضوری برگزار شد و کلیه دروس دانشجویان کارشناسی این دانشگاه نیز از فردا شنبه ۲۰ فروردین ماه جاری به صورت حضوری آموزش داده خواهند شد.
در چندین نقطه از دانشگاه میز خدمت برای پاسخگویی به پرسش‌های احتمالی دانشجویان مستقر می‌شود و دفاتر مشاوره در محل خوابگاه پسران و دختران فعال خواهد شد.
گروه‌هایی از دانشجویان ورودی سال‌های قبل برای معرفی بخش‌های مختلف دانشگاه به نودانشجویان مستقر خواهند بود و آنان را در تور دانشگاه گردی همراهی می‌کنند.
دروس نظری کارشناسی دانشجویان شهید بهشتی با بیش از ۴۰ نفر دانشجو به صورت غیرحضوری برگزار شده و برای این دروس، کلاس‌های حل تمرین و رفع اشکال با ظرفیت کمتر برنامه‌ریزی خواهد شد.
همچنین کلاس‌های دانشجویان کارشناسی ارشد ورودی ۱۴۰۰ پس از ماه مبارک رمضان (از ۱۷ اردیبهشت) به صورت حضوری برگزار می‌شود. همانطور که قبلا نیز اعلام شده است، آزمون پایان‌ترم در کلیه مقاطع به صورت حضوری برگزار خواهد شد.
دانشجویان موظفند کارت الکترونیکی تزریق دو دُز واکسن خود را در بدو ورود به دانشگاه به مسؤولین مربوطه ارائه کنند و دانشجویان متقاضی خوابگاه ضمن تزریق سه دُز واکسن می‌توانند از خوابگاه استفاده کنند.
در مصوبه هیات رییسه دانشگاه شهید بهشتی آمده است: در صورت تغییر شرایط همه‌گیری ویروس کووید -۱۹، بر اساس مصوبات ستاد ملی مقابله با بیماری کرونا و ابلاغیه‌های مراجع ذی‌ربط، مراتب مجددا اطلاع‌رسانی و اقدامات متناسب با آن پیش‌بینی خواهد شد.                           ",https://www.asriran.com/003Uxj
834006,۱۴۰۱/۰۱/۱۹,اجتماعی ,الگوی افزایش شهریه مراکز آموزشی تغییر می‌کند,الگوی شهریه برای هر مرکز متناسب با فعالیت‌های آموزشی و پرورشی، تعداد دانش‌آموزان، امکانات و تجهیزات و فضای حاکم نیروی انسانی شهریه در نظر گرفته می‌شود.,"رییس سازمان مدارس و مراکز غیردولتی و توسعه مشارکت‌های مردمی درباره افزایش شهریه مراکز آموزشی غیردولتی توضیح داد: شهریه مراکز غیردولتی ابتدای هرسال مشخص می‌شود، بنابراین درحال انجام هماهنگی‌های لازم برای افزایش شهریه سالانه هستیم.
به گزارش ایرنا، محمودزاده ادامه داد: قرار است امسال افزایش شهریه به صورت یک درصد کلی برای همه آموزشگاه‌ها عنوان نشود بلکه با روسای آموزشگاه‌ها به این توافق رسیدیم که افزایش شهریه براساس یک الگو و به صورت متفاوت براساس کیفیت تدریس و تجهیزات هر آموزشگاه اعلام شود.
وی با بیان اینکه بخشنامه این الگوی شهریه به استان‌های کشور ابلاغ شده است، عنوان کرد: الگوی شهریه برای هر مرکز متناسب با فعالیت‌های آموزشی و پرورشی، تعداد دانش‌آموزان، امکانات و تجهیزات و فضای حاکم نیروی انسانی شهریه در نظر گرفته می‌شود.
رییس سازمان مدارس و مراکز غیردولتی و توسعه مشارکت‌های مردمی یادآور شد: براساس شاخص‌های اعلام شده برای آموزشگاه یک نسخه مشخص می‌دهیم و مانند سال‌های گذشته براساس یک درصد مشخص افزایش قیمت وجود ندارد.
محمودزاده افزود: با افزودن یک درصد شهریه به صورت یکسان برای همه مراکز وموسسات آموزشی کیفیت کار به درستی سنجیده نمی‌شود اما با درنظر گرفتن الگوی شهریه کیفیت بخشی تقویت می شود.
وی با تاکید بر اینکه الگوی شهریه به کارکردهای مراکز آموزشی گره خورده است، گفت: مراکز باید وضعیت خود را براساس الگوهای میزان شهریه اعلام کنند، سپس این اعلام در شورای نظارات بر منطقه استان مصوب شود تا در نهایت پس از تصویب در اعلانات مدارس و مراکز به اطلاع اولیا و دانش آموزان برسد.
به گزارش ایرنا، شهریه آموزشگاه های غیردولتی در سال های گذشته براساس یک سری شاخص ها به طور کلی و درصدی برای همه مراکز در نظر گرفته می شد، در واقع مراکز غیردولتی هر سال نسبت به سال گذشته درصد مشخصی افزایش شهریه داشتند.                           ",https://www.asriran.com/003Uxi
834005,۱۴۰۱/۰۱/۱۹,ورزشی,اعزام تیم فوتبال نابینایان ایران به بازی‌های چندجانبه آلمان,تیم فوتبال نابینایان ایران در سال ۲۰۱۰ در بازی های پاراآسیایی گوانگ ژو چین نایب نایب قهرمان شد، در بازی های پاراآسیایی اینچئون کره جنوبی در سال ۲۰۱۴ به مقام قهرمانی دست یافت و در پارالمپیک ۲۰۱۶ ریو( برزیل) هم نایب قهرمان شد.,"سرمربی تیم فوتبال پنج نفره نابینایان ایران با اشاره به اینکه دفاع این تیم از عنوان قهرمانی که در بازی‌های پاراآسیایی ۲۰۱۴ اینچئون کره بدست آمد کار سختی است، اعلام کرد: به منظورآمادگی بیشتر برای شرکت در این بازی‌های مهم ،تیم ملی به بازی‌های چند جانبه آلمان اعزام شود.
جواد فلفلی روز جمعه در حاشیه برگزاری سومین مرحله اردوی آمادگی تیم فوتبال پنج نفره نابینایان ایران در شیراز در مصاحبه با خبرنگار ایرنا گفت: بازی‌های چند جانبه آلمان از اواخر اردیبهشت ماه سال جاری برگزار می شود که تیم های آلمان، ایتالیا، ژاپن و ایران درآن شرکت دارند و به صورت دوره ای با هم بازی خواهند کرد.
وی اضافه کرد: امیدواریم این اتفاق بیفتد و تیم ملی که مدت هاست از شرایط مسابقه و تمرین دور بوده است دربازی‌های چند جانبه آلمان شرکت کند و هم اینک هم محمدرضا مظلومی رییس فدراسیون نابینایان پیگیراعزام تیم ملی به این مسابقات است که جای تشکر دارد.
فلفلی با اظهار اینکه تیم ملی برای بازی‌های پاراآسیایی ۲۰۲۲ هانژو چین آماده می شود، افزود: کمیته پارالمپیک در رتبه بندی، تیم ملی فوتبال پنج نفره را نقره ای محسوب کرده برای همین هم ۱۱ مرحله اردو در نظر گرفته است.
وی گفت: فدراسیون نابینایان با توجه به اینکه تیم ملی مدت ها از مسابقه و تمرین دور بوده جمعا ۱۴ مرحله اردو در نظر گرفته است که هم اینک سومین مرحله را در شیراز پشت سر می گذاریم.
سرمربی تیم فوتبال پنج نفره نابینایان ایران ادامه داد: پیشتر ۲ مرحله اردو در شهرستان محلات برگزار کردیم و از ۱۵ فروردین لغایت ۲۳ همین ماه سومین مرحله را در زمین اختصاصی نابینایان ورزشگاه پارس با حضور ۱۳ بازیکن و دست اندرکاران تیم ملی پشت سرمی گذاریم.
استان فارس در تیم فوتبال پنج نفره نابینایان ایران پیشرو است
فلفلی با بیان اینکه استان فارس در اردوی تیم ملی با داشتن ۶ بازیکن و یک مربی بیشترین سهمیه دارد و پیشرو است، اظهار داشت: فوتبال نابینایان زیر ساخت های خاص خودش دارد از این رو زمین اختصاصی ورزشگاه پارس که استاندارد پیش بینی شده است، مشکلاتی از جمله نداشتن سرویس بهداشتی و رختکن دارد که از مسئولان ورزش فارس می خواهیم کمبودها را بر طرف کنند چرا که فارس قطب فوتبال نابینایان ایران است.
وی ادامه داد: از آنجا که فدراسیون نابینایان زمین اختصاصی شیراز به عنوان یک پایه در نظر گرفته است که می تواند به عنوان یک کمپ میزبان مسابقات بین المللی باشد لازم است مسئولان استان فارس به ویژه استاندار ورزش دوست حمایت کنند تا کمبودهای این ورزشگاه برطرف شود چرا که با تکمیل شدن آن بهترین کمپ ایران می شود.
مسئولان بیایند توانایی بازیکنان را ببینند
سرمربی تیم فوتبال پنج نفره نابینایان ایرانا زمسئولان استان فارس به خصوص سرپرست ورزش و جوانان خواست که در تمرین های این تیم حضور یابند و از نزدیک با توانایی وهنرهای بازیکنان آشنا شوند وبا تحقق این امر کمک خواهد شد تا بازیکنان با روحیه شاد تمرین ها را ادامه دهند و احساس تنهایی نکنند.
وی ضمن تشکر از فدراسیون نابینایان افزود: امکانات رفاهی اردوها عالی است و احساس رضایت داریم زیرا سه مرحله اردو شرایط خوبی داشته است، انصافا مسئولان تا آنجا که وظیفه داشتند به نحو شایسته ای همکاری کردند که می توان به تدارک برای اعزام تیم به بازی‌های چند جانبه آلمان اشاره کرد.
امیر پوررضوی، بهزاد زادعلی اصغر، مهدی طالعی، حسین رجب پور، صادق رحیمی، محمدرضا مهنی نسب، محمد امین رحیم زاده، احمدرضا شاه حسینی، حجت الله مزارعی، علیرضا بخت، علیرضا ایزدی، مرتضی کریمی و میثم شجاعیان ۱۳ بازیکن دعوت شده به این اردو هستند که زیر نظر جواد فلفلی به عنوان سرمربی و امیرحمزه زارع، محمدرضا شاد دل، محمدمهدی رفیعی به عنوان مربی تمرین خواهند کردند.
احمدرضا شاه حسینی، حجت‌الله مزارعی،علیرضا بخت، علیرضا ایزدی، مرتضی کریمی و میثم شجاعیان ۶ بازیکن استان فارس هستند و امیر حمزه زارع هم از شیراز مربی تیم ملی است.
بازی‌های پاراآسیایی ۲۰۲۲ هانژو چین مهرماه ۱۴۰۱ برگزار می شود.
تیم فوتبال نابینایان ایران در سال ۲۰۱۰ در بازی‌های پاراآسیایی گوانگ ژو چین نایب نایب قهرمان شد، در بازی‌های پاراآسیایی اینچئون کره جنوبی در سال ۲۰۱۴ به مقام قهرمانی دست یافت و در پارالمپیک ۲۰۱۶ ریو( برزیل) هم نایب قهرمان شد.                           ",https://www.asriran.com/003Uxh
834004,۱۴۰۱/۰۱/۱۹,محیط زیست,دریای عمان مواج می‌شود,احتمال خسارت به تورها و ادوات ماهیگیری وجود دارد لذا توصیه می‌شود از انجام هر گونه فعالیت دریایی جلوگیری جلوگیری شود.,"مدیرکل هواشناسی سیستان و بلوچستان ضمن صدور هشدار سطح زرد دریایی این اداره‌کل گفت: از بعدازظهر امروز جمعه شاهد افزایش سرعت باد تا ۵۵ کیلومتر بر ساعت در دریای عمان خواهیم بود.
محسن حیدری روز جمعه در گفت‌وگو با خبرنگار ایرنا اظهارداشت: این سامانه که موجب افزایش ارتفاع موج تا ۱۵۰ سانتی متر نیز می‌شود، تا اواخر وقت سه‌شنبه ۲۳ فروردین ادامه خواهد داشت و شاهد اختلال در فعالیت های دریایی خواهیم بود.
وی افزود: احتمال خسارت به تورها و ادوات ماهیگیری وجود دارد لذا توصیه می‌شود از انجام هر گونه فعالیت دریایی جلوگیری جلوگیری شود.
مدیرکل هواشناسی سیستان و بلوچستان گفت: همچنین از شهروندان عزیز نیز تقاضا می‌شود از انجام هر گونه فعالیت‌های تفریحی در دریای عمان خودداری کنند.
                           ",https://www.asriran.com/003Uxg
834003,۱۴۰۱/۰۱/۱۹,بین الملل,بایدن: روسیه جایی در شورای حقوق بشر سازمان ملل ندارد,روز پنجشنبه، مجمع عمومی سازمان ملل عضویت روسیه را در شورای حقوق بشر با ۹۳ رای موافق در مقابل ۲۴ رای مخالف و در واکنش به اقدامات در بوچا، اوکراین تعلیق کرد.,"بایدن از اقدام سازمان ملل در تعلیق عضویت روسیه در شورای حقوق بشر تمجید کرده و گفت: مسکو هیچ جایی در این شورا ندارد.
به گزارش ایسنا، به نقل از پایگاه خبری هیل، جو بایدن، رئیس جمهوری آمریکا در بیانیه‌ای اعلام کرد: آمریکا از نزدیک با متحدان و شرکایش در سراسر جهان برای به ثمر نشستن این رای گیری همکاری کرده چون روسیه دست به نقض‌های گسترده و شدید حقوق بشری می‌زند. نیروهای روسی مرتکب جنایت‌های جنگی شده‌اند.
وی ادامه داد: روسیه هیچ جایگاهی در شورای حقوق بشر سازمان ملل ندارد. پس از این رای گیری تاریخی، روسیه دیگر نمی‌تواند در فعالیت‌های این شورا یا اشاعه و انتشار اطلاعات نادرستش همزمان با فعالیت کمیسیون تحقیقات شورای حقوق بشر درباره نقض‌ها و سوءاستفاده‌های روسیه در زمینه حقوق بشر در اوکراین ادامه دهد.
اوایل روز پنجشنبه، مجمع عمومی سازمان ملل عضویت روسیه را در شورای حقوق بشر با ۹۳ رای موافق در مقابل ۲۴ رای مخالف و در واکنش به اقدامات در بوچا، اوکراین تعلیق کرد؛ ۵۸ کشور به این اقدام رای ممتنع دادند.
این اقدام در تعلیق عضویت روسیه از سوی ولودیمیر زلنسکی، رئیس جمهوری اوکراین مورد استقبال قرار گرفت.
وی در توئیتی نوشت: تعلیق عضویت فدراسیون روسیه در شورای حقوق بشر سازمان ملل یک گام مهم است. این یک مجازات دیگر برای روسیه است. از بابت همبستگی شرکا سپاسگزارم. ما باید به فشارهای هماهنگ علیه روسیه در سطح بین‌المللی ادامه دهیم. بیایید روسیه را مجبور کنیم تا به صلح بپردازد.
در این میان، آنتونی بلینکن، وزیر امور خارجه آمریکا نیز در بیانیه‌ای اعلام کرد: بر این باورم که روند نادرست اکنون درست شده است. ما شاهد افزایش اقدامات وحشیانه روسیه علیه قوانین بین‌المللی و حقوق بشر در اوکراین به ویژه تخریب و کشته شدن غیرنظامیان در بوچا، ایرپین و ماریوپل هستیم.                           ",https://www.asriran.com/003Uxf
834002,۱۴۰۱/۰۱/۱۹,اقتصادی,توافق تهران و مسکو برای صادرات محصولات لبنی به روسیه,در این دیدار علاوه بر حصول توافق در زمینه صادرات برخی از محصولات لبنی از ایران به روسیه و اتحادیه اوراسیا، کارگروهی برای تسهیل و تسریع در زمینه همکاری‌های طرفین در زمینه لبنیات و آبزیان ایجاد شد.,"ایران و روسیه توافق کردند که برخی از محصولات لبنی از ایران به روسیه و اتحادیه اوراسیا صادر شود.
به گزارش ایسنا، کاظم جلالی، سفیر جمهوری اسلامی ایران در مسکو و علیرضا پیمان پاک، رئیس کل سازمان توسعه تجارت همراه با مدیران تعدادی از شرکت‌های لبنی و اتحادیه صادرکنندگان آبزیان با «سرگئی دانکورت»، رئیس سرویس فدرال نظارت بر بهداشت دامی و گیاهی روسیه دیدار کرد.
طرفین در خصوص توسعه همکاری‌ در زمینه نظارت بر استانداردها در تولید و تجارت محصولات لبنی، آبزیان، نباتات، گوشت دام و طیور به مذاکره پرداختند.در این دیدار علاوه بر حصول توافق در زمینه صادرات برخی از محصولات لبنی از ایران به روسیه و اتحادیه اوراسیا، کارگروهی برای تسهیل و تسریع در زمینه همکاری‌های طرفین در زمینه لبنیات و آبزیان ایجاد شد.                           ",https://www.asriran.com/003Uxe
834001,۱۴۰۱/۰۱/۱۸,بین الملل,نماینده سازمان ملل درباره شهر بوچا اوکراین: وحشتناک است,دوجاریک افزود: گریفیتس یک گور دسته جمعی با اجساد پیچیده شده در پلاستیک، ده ها آپارتمان و خانه ویران شده و ماشین های سوخته در خیابان های بوچا مشاهده کرد.,"سخنگوی سازمان ملل اعلام کرد مارتین گریفیتس هماهنگ کننده امور اضطراری سازمان ملل مشاهداتش از بوچای اوکراین را وحشتناک توصیف کرد.
استفان دوجاریک سخنگوی سازمان ملل روز پنجشنبه به وقت محلی در جمع خبرنگاران با توصیف سفر هماهنگ کننده امور اضطراری سازمان ملل به اوکراین گفت: گریفیتس امروز از بوچا و ایرپین بازدید و مشاهدات خود را وحشتناک توصیف کرد.
دوجاریک افزود: گریفیتس یک گور دسته جمعی با اجساد پیچیده شده در پلاستیک، ده ها آپارتمان و خانه ویران شده و ماشین های سوخته در خیابان های بوچا مشاهده کرد.
به گفته وی، گریفیتس درخواست دبیرکل را برای انجام تحقیقات مستقل و فوری جهت تضمین پاسخگویی موثر را تکرار و بر تعهد سازمان ملل در کمک به حفاظت از غیرنظامیان و رسیدگی به همه افرادی که به کمک های بشردوستانه فوری نیاز دارند، تاکید دارد.
همزمان با اعلام مقامات اوکراینی در ۱۴ فروردین (۳ آوریل) مبنی بر آزادسازی تمامی مناطق پایتخت از کنترل نیروهای روسیه، تصاویری دلخراش از اجساد غیرنظامیان در خیابان‌های شهر ""بوچا"" منتشر شد که جهان را بهت‌زده کرد.
غرب نیروهای روسیه را متهم به انجام این واقعه کرده و می گوید آنها هنگام خروج از اطراف پایتخت اوکراین غیرنظامیان را هدف گلوله قرار داده اند اما روسیه اصرار دارد قاطعانه اتهام دست داشتن در کشتار غیرنظامیان شهر بوچا در اوکراین را رد می کند.
روسیه حمله نظامی علیه اوکراین را از 5 اسفند گذشته آغاز کرد و این حملات ادامه دارد.                           ",https://www.asriran.com/003Uxd
834000,۱۴۰۱/۰۱/۱۸,اجتماعی ,هدیه زمین به خانواده چهارقلوی البرز,علاوه بر این در دیدار معاون رییس جمهور در امور زنان و خانواده با پدر و مادر چهار قلوی البرزی یک قطعه زمین به مساحت ۲۰۰ متر مربع با کاربری مسکونی در شهرستان نظرآباد استان البرز به این خانواده اختصاص داده شد.,"معاون رییس جمهور در امور زنان و خانواده گفت: از سال ۱۴۰۰ سعی کرده‌ایم مقدماتی را فراهم کنیم تا خانواده‌هایی که از نعمت بیش از چهار فرزند برخوردار می‌شوند مورد حمایت قرار گیرند و برای شروع و امکان عملیاتی شدن از چند قلوها شروع کردیم که به دلیل تعداد محدود امکان اجرایی شدن آن بیشتر است .
به گزارش ایسنا، انسیه خزعلی، روز پنجشنبه ۱۸ فروردین در جریان سفر استانی هیات دولت به استان، از کمپ ماده ۱۶ معتادین البرز بازدید کرد. در نشست با جمعی از مدیران و مسئولان این کمپ در جریان فعالیت‌ها و خدمات ارائه شده به معتادین مقیم این مرکز قرار گرفت و وضعیت اشتغال، ادامه تحصیل در دوران بازپروری و ایجاد امکانات تفریحی در این بازدید مورد بررسی قرار گرفت
علاوه بر این در دیدار معاون رییس جمهور در امور زنان و خانواده با پدر و مادر چهار قلوهای البرزی یک قطعه زمین به مساحت ۲۰۰ متر مربع با کاربری مسکونی در شهرستان نظرآباد استان البرز به این خانواده اختصاص داده شد.
معاون رئیس جمهور در امور زنان و خانواده در این دیدار ضمن اعلام برنامه حمایتی دولت مردمی از خانواده هایی که با عنایت خداوند صاحب فرزندان چهار و پنج قلو می شوند گفت: با اهدا این قطعه زمین خانواده این چهار قلوها ان شاء الله دغدغه تامین مسکن نخواهند داشت.
خزعلی با استناد به قانون جمعیت اظهار کرد: از سال ۱۴۰۰ سعی کرده‌ایم مقدماتی را فراهم کنیم تا خانواده‌هایی که از نعمت بیش از چهار فرزند برخوردار می‌شوند مورد حمایت قرار گیرند و برای شروع و امکان عملیاتی شدن از چند قلوها شروع کردیم که به دلیل تعداد محدود امکان اجرایی شدن آن بیشتر است .
وی افزود: تلاش می کنیم این قانون و بسیاری دیگراز قوانین مصوب که بنا به نبود امکانات و یا نبود همت لازم عملیاتی نشده از روی کاغذ به میدان بیاید و با پشتکار دولت مردمی عملیاتی شود.
معاون رئیس جمهور در امور زنان و خانواده گفت: برای تحقق این مهم وزیر راه و شهر سازی همت خوبی به خرج دادند و تشویق کردند تا برای شناسایی این خانواده ها و اختصاص زمین اقدام شود.
خزعلی افزود: بحمدالله در اولین روزهای ۱۴۰۱ این چهار قلوها در کرج به دنیا آمدند و باید به خانواده ایشان و خانواده بزرگ البرز این نعمت را تبریک گفت و امیدواریم اینگونه خبر های خوش تداوم یابد تا چالش جمعیتی کشور برطرف شود.
ابراهیم قلی پور رییس اداره مسکن و شهر سازی نظر آباد نیز دردیدار با خانواده چهارقلوهای البرزی گفت: با توجه به‌ اینکه این خانواده ساکن نظر آباد هستند بنا به دستور وزیر مسکن و را ه و شهرسازی قطعه زمین مورد اشاره به مساحت ۲۰۰ متر مربع با کاربری مسکونی در این شهرستان برای این خانواده اختصاص یافت.                           ",https://www.asriran.com/003Uxc
833999,۱۴۰۱/۰۱/۱۸,سیاست خارجی,آمریکا و اروپا: برای سناریوهای دیگر در مورد ایران، آماده ایم,، وزرای خارجه چهار کشور مذکور همچنین در مورد تضمین عدم دستیابی ایران به سلاح اتمی گفتگو کرد.,"وزرای خارجه آمریکا، انگلیس، آلمان و فرانسه گفتند برای سناریوهای دیگر در مورد ایران، در صورت لزوم آماده هستند. 
به گزارش خبرگزاری فارس، «آنتونی بلینکن» وزیر امور خارجه آمریکا بامداد پنجشنبه در دیدار با «لیز تراس» وزیر خارجه انگلیس، «ژان ایو لودریان» وزیر خارجه فرانسه و «آنالنا بائربوک» وزیر خارجه آلمان درباره مسائل مختلفی از جمله ایران و اوکراین گفتگو کرد.
وزارت خارجه آمریکا با اعلام این خبر، گفت: «بلینکن و همتایانش در تروئیکای اروپایی، آمادگی خود را برای سناریوهای دیگر در مورد ایران، در صورت لزوم اعلام کردند».
در این بیانیه آمده است: «بلینکن و وزرای خارجه انگلیس، فرانسه و آلمان توافق کردند که راه حل دیپلماتیک بهترین نتیجه برای مذاکرات هسته‌ای ایران است».
بر این اساس، وزرای خارجه چهار کشور مذکور همچنین در مورد تضمین عدم دستیابی ایران به سلاح اتمی گفتگو کرد.
وزارت خارجه آمریکا همچنین خبر داد که بلینکن در دیدار با تراس، لودریان و بائربوک، اقدامات روسیه در اوکراین را محکوم کرد و خواستار پاسخگویی شد.
وی با وزرای خارجه فرانسه، آلمان، ایتالیا و بریتانیا درباره کمک به اوکراین و راه‌های منزوی کردن روسیه در سطح بین‌المللی گفتگو کرد.                           ",https://www.asriran.com/003Uxb
833998,۱۴۰۱/۰۱/۱۸,اجتماعی ,تیراندازی در تل آویو (+عکس)/ کشته شدن ۲ اسراییلی و زخمی شدن ۸ نفر دیگر / عامل حمله فراری است / استقبال و تبریک جهاد اسلامی,سیستم حمل و نقل عمومی تل آویو به دلیل ترس از حملات بیشتر تعطیل شد.,"منابع خبری از وقوع تیراندازی در تل آویو و کشته شدن ۲ اسراییلی و زخمی شدن ۸ نفر دیگر خبر دادند.
به گزارش ایسنا، تیراندازی پنجشنبه شب در منطقه دیزنکوف در شهر تل آویو روی داد.
عامل تیراندازی فراری است و پلیس به دنبال دستگیری اوست.
سیستم حمل و نقل عمومی تل آویو به دلیل ترس از حملات بیشتر تعطیل شد. 
پلیس اسراییل این حمله را تروریستی اعلام کرد.
گروه مقاومت اسلامی فلسطینی جهاد اسلامی این عملیات را ضداشغالگرایانه دانست و تبریک گفت.
 
                                                                                    ",https://www.asriran.com/003Uxa
833997,۱۴۰۱/۰۱/۱۸,سیاست خارجی,ترکیه: کشتار غیرنظامیان در بوچا اوکراین مایه شرم بشریت است,وی در مورد وضعیت روابط ترکیه با مصر اظهار داشت: برای عادی سازی روابط با مصر گام‌هایی برداشته شده و در روزهای آینده اقداماتی انجام خواهیم داد.,"وزیر امور خارجه ترکیه گفت تصاویر مربوط به کشتار غیرنظامیان در بوچا اوکراین پذیرفتنی نبوده و مایه شرم برای بشریت است.
دولت اوکراین، ارتش روسیه را عامل این قتل عام دانسته است اما مسکو این موضوع را رد می کند.
به گزارش خبرگزاری آناتولی، مولود چاووش‌اوغلو، وزیر امور خارجه ترکیه که برای شرکت در جلسه وزیران خارجه کشورهای عضو ناتو در بروکسل، پایتخت بلژیک به سر می‌برد؛ نشست خبری ترتیب داد.
وی همچنین از بررسی تحولات اوکراین در دیدار با دیمیترو کولبا، وزیر امور خارجه این کشور، خبر داد.
چاووش‌اوغلو درباره تصاویر غیرنظامیان کشته شده در شهر بازپس گرفته شده بوچا از سوی ارتش اوکراین، گفت: این تصاویر غیرقابل قبول بوده و مایه شرم برای بشریت است و این موضوع را در دیدار با کولبا مطرح کردیم.
وی در مورد وضعیت روابط ترکیه با مصر اظهار داشت: برای عادی سازی روابط با مصر گام‌هایی برداشته شده و در روزهای آینده اقداماتی انجام خواهیم داد.
چاووش اوغلو در مورد اخراج متقابل سفرای ترکیه و مصر، خاطرنشان کرد: سفارت های دو کشور در سطح کاردار نمایندگی دارند.
چاووش اوغلو با اشاره به پیشرفت مذاکرات با آمریکا در تامین جنگنده‌های اف 16، گفت: از این نظر نامه وزارت امور خارجه به کنگره مهم است.
وزیر امور خارجه ترکیه اعلام کرد که از سوی بلینکن همتای آمریکایی‌ خود برای شرکت در نشست وزرای خارجه 18 مه به واشنگتن دعوت شده است.                           ",https://www.asriran.com/003UxZ
833996,۱۴۰۱/۰۱/۱۸,اجتماعی ,این پیامک کلاهبرداری است: «علیه شما شکایتی ثبت شده است»,ابلاغیه‌های الکترونیک قضایی از سرشماره‌های شخصی برای کاربران ارسال نمی‌شود.,"رئیس پلیس فتا آذربایجان شرقی گفت: هموطنان در صورت دریافت پیامکی از سرشماره‌های ناشناس با لینک‌های جعلی با عناوین مختلف از جمله علیه شما شکایتی ثبت شده است، اعتماد نکرده و از واریز مبلغ هرچند کم به جد خودداری کنند.
به نقل از پایگاه اطلاع رسانی پلیس آذربایجان شرقی، سرهنگ محسن محمودی ضمن اعلام این خبر اظهار کرد: پیامک‌های ارسالی از طرف قوه قضائیه لینکی نداشته و کاربران باید دقت داشته باشند تا در صورت دریافت چنین پیام‌هایی روی لینک ارسالی کلیک نکنند و تحت هیچ شرایطی اقدام به پرداخت هزینه و وارد کردن اطلاعات حساب بانکی خود نکنند.
 وی افزود: ابلاغیه‌های الکترونیک قضایی از سرشماره‌های شخصی برای کاربران ارسال نمی‌شود و چنانچه شخصی شکایت یا پرونده‌ای در دادسرا دارند، باید از طریق سامانه رسمی قوه قضائیه پیگیر امورات خود باشد و به پیامک‌های جعلی و دارای لینک از سرشماره‌های ناشناس اعتماد نکنند.                           ",https://www.asriran.com/003UxY
833995,۱۴۰۱/۰۱/۱۸,سیاست خارجی,فرمانده آمریکایی: از خروج نیروی قدس از لیست گروه‌های تروریستی حمایت نمی کنم,وزیر خارجه آمریکا روز گذشته در گفت‌وگویی با ان‌بی‌سی در پاسخ به این سوال که «آیا سپاه پاسداران همچنان قرار است گروه تروریستی باقی بماند؟» عنوان کرد: من وارد این جزئیات که در کجای مذاکرات قرار داریم، نمی‌شوم. تنها می‌گویم که من چندان به حصول نتیجه در مذاکرات خوش‌بین نیستم.,"فرمانده ارشد آمریکایی گفت که از خروج نیروی قدس سپاه پاسداران جمهوری اسلامی ایران از لیست گروه‌های تروریستی خارجی حمایت نخواهد کرد.
به گزارش ایسنا به نقل از رویترز، مارک میلی، رئیس‌ ستاد مشترک ارتش آمریکا روز پنج‌شنبه در کمیته نیروهای مسلح سنا آمریکا ادعا کرد: من باور دارم که نیروی قدس سپاه پاسداران جمهوری اسلامی ایران یک گروه تروریستی است و از خروج آن‌ها از لیست حمایت نخواهم کرد.
اخیرا گزارش‌هایی درخصوص خروج احتمالی سپاه پاسداران از لیست گروه‌های تروریستی آمریکا به عنوان بخشی از مذاکرات وین منتشر شده است.
آنتونی بلینکن، وزیر خارجه آمریکا روز گذشته در گفت‌وگویی با ان‌بی‌سی در پاسخ به این سوال که «آیا سپاه پاسداران همچنان قرار است گروه تروریستی باقی بماند؟» عنوان کرد: من وارد این جزئیات که در کجای مذاکرات قرار داریم، نمی‌شوم. تنها می‌گویم که من چندان به حصول نتیجه در مذاکرات خوش‌بین نیستم؛ با وجود تمام تلاش‌هایی که برای این مذاکرات انجام گرفته و با وجود این حقیقت که امنیت ما با وجود این توافق در وضعیت بهتری قرار خواهد گرفت، ما به نقطه توافق نرسیده‌ایم. ما باید ببینیم که آیا می‌توانیم به آن (توافق) برسیم یا نه.
بلینکن افزود: زمان به شدت کوتاه شده است. این همان چیزی است که عصر امروز و همچنین فردا درخصوص آن با شرکای اروپایی‌مان صحبت خواهیم کرد. ما هماهنگی نزدیکی با اتحادیه اروپا، فرانسه، آلمان و انگلیس داشته‌ایم.
وزیر خارجه ایالات متحده در پایان گفت: خواهیم دید که به کجا می‌رسیم. من همچنان باور دارم که به نفع کشورمان است که به پایبندی به تعهدات توافق بازگردیم و ایران نیز همین کار را انجام دهد، اما همچنان به آن نقطه نرسیده‌ایم.                           ",https://www.asriran.com/003UxX
833994,۱۴۰۱/۰۱/۱۸,بین الملل,سازمان ملل: 1611 کشته غیرنظامی در جنگ اوکراین / 4.3 میلیون پناهجو,4 میلیون و 319 هزار و 494 پناهجو اوکراینی به کشورهای همسایه از جمله لهستان پناه برده‌اند.,"سازمان ملل اعلام کرد که در جریان جنگ روسیه-اوکراین دست‌کم 1611 غیرنظامی جان باخته و 4 میلیون و 319 هزار و 494 نفر به کشورهای همسایه پناه برده‌اند.
به گزارش خبرگزاری آناتولی، کمیساریای عالی سازمان ملل متحد در امور پناهندگان امروز با انتشار بیانیه‌ای اعلام کرد که از 24 فوریه تا 6 آوریل در جریان جنگ روسیه-اوکراین دست‌کم 1611 غیرنظامی جان باخته و 2 هزار و 227 تن نیز مجروح شده‌اند.
همچنین طی بازه زمانی مذکور٬ 4 میلیون و 319 هزار و 494 پناهجو به کشورهای همسایه از جمله لهستان پناه برده‌اند.
براساس این بیانیه٬ 2 میلیون و 514 هزار و 504 اوکراینی به لهستان، 662 هزار و 751 نفر به رومانی٬ 404 هزار و 21 نفر به مجارستان٬ 401 هزار و 704 نفر به مولداوی و 304 هزار و 983 نفر نیز به اسلوواکی انتقال یافته‌اند، همچنین از 21 تا 23 فوریه 113 هزار نفر از مناطق دونتسک و لوهانسک به روسیه رفته‌اند.
بیشترین تلفات غیرنظامیان ناشی از بمباران و حملات هوایی، توپخانه‌ای و موشکی بوده است. سازمان بین‌المللی مهاجرت هشدار داد که شمار قربانیان و مجروحان غیرنظامی ممکن است بسیار بالاتر از آنچه اعلام شده، باشد.
صدها هزار نفر از پناهجویان اوکراینی پس از عبور به کشورهای همسایه به سمت کشورهای اروپایی می‌روند.
همچنین سازمان بین المللی مهاجرت (IOM) وابسته به سازمان ملل نیز اعلام کرد که 7.1 میلیون غیرنظامی در داخل اوکراین آواره شده‌اند.                           ",https://www.asriran.com/003UxW
833993,۱۴۰۱/۰۱/۱۸,اجتماعی ,برگزاری مراسم سالگرد درگذشت سیروس قایقران,مجید جلالی ادامه داد: قایقران کسی بود که خنده ها و گریه هایش برای مردم بود و به مشکلات آنها رسیدگی می‌کرد ، بعدها که بازیکن حرفه ای فوتبال شد این منش را ادامه داد .نمی خواست کسی را برنجاند و این دلیل ماندگاری قایقران است.,"بیست و چهارمین مراسم سالگرد درگذشت سیروس قایقران عصر روز پنجشنبه در مسجد حسینیه شهدای کلیور بر سر مزار این کاپیتان فقید تیم ملی و بازیکن ارزشمند تیم ملوان بندرانزلی برگزار شد.
به گزارش ایرنا ، سرپرست فدراسیون فوتبال کشور در مراسم یادبود بیست و چهارمین سالگرد درگذشت سیروس قایقران طی سخنرانی گفت: باید در زمان حیات بازیکنان در کنار آنها باشیم و قهرمانان را از یاد نبریم.
میرشاد ماجدی اضافه کرد: کم‌کم فوتبال ما دارد از این قایقران ها و بازیکنان بامعرفت خالی می‌شود و به افسانه ها تبدیل می شوند. امیدوارم این جمعیت و دوستی ها در زمان حیات انسانها وجود داشته باشد.
مدیرکل ورزش و جوانان استان گیلان هم در این مراسم گفت: سیروس قایقران با مرام و با معرفت بود اگر امروز همه شما از اقصی نقاط استان و کشور در این مکان و سر مزار او جمع شده‌اید نشان از این دارد که این بازیکن ارزشمند همیشه در فکرها ، ذهن هاست و در قلب هاست.
جهانبخش آرمان افزود: امیدوارم این شهرستان و استان در آینده قایقران های فراوانی داشته باشد . سیروس الگوی رفتاری و اخلاقی برای اقشار مختلف بخصوص بازیکنان فوتبال بود.
بازیکن پیشین، مربی و کارشناس کنونی فوتبال کشور در این مراسم گفت: اسطوره‌ها خود را وقف مردم و کشور کرده و چندان به بهره‌مندی مالی فکر نمی‌کنند. اینکه سیروس تبدیل به چهره ماندگاری می‌شود از بزرگ منشی و معرفت او بود.
مجید جلالی ادامه داد: قایقران کسی بود که خنده ها و گریه هایش برای مردم بود و به مشکلات آنها رسیدگی می‌کرد ، بعدها که بازیکن حرفه ای فوتبال شد این منش را ادامه داد .نمی خواست کسی را برنجاند و این دلیل ماندگاری قایقران است.
وی تصریح کرد: برای آنکه کسی ماندگار باشد نباید انتظار و توقعی داشته باشد این دلیل اسطوره بودن است. به عبارتی قهرمانی ها شما را ماندگار نمی کند بلکه این اخلاق و رفتار و منش پهلوانی است که یک بازیکن را به یک قهرمان تبدیل می کند.
رییس هیات فوتبال بندرانزلی نیز در حاشیه این مراسم به ایرنا گفت: مراسم زنده یاد سیروس قایقران هرسال به مدت ۲۲ سال به طور مداوم و به صورت هماهنگ شده برگزار می شد ولی به علت ویروس کرونا به مدت ۲ سال این مراسم برگزار نشد که با انجام واکسیناسیون سراسری و کاهش این بیماری ستاد تصمیم به برگزاری این مراسم گرفت .
محمود رمضانی از توزیع سبد کالا در نیان اقشار نیازمند در شهرستان انزلی خبر داد و اضافه کرد: علاوه بر اقداماتی از این قبیل امشب مسابقه دوستانه ای بین پیشکسوتان ملوان و سپید رود رشت در ۲ نیمه ۴۰ دقیقه ای برگزار می شود و دیداری با دو پیشکسوت مایلی کهن و غفاری انجام می شود .وی در پایان از سرپرست فدراسیون فوتبال کشور خواست تا به ورزش شهرستان بندرانزلی برای در تکمیل استادیوم تختی این شهرستان کمک کند.سیروس قایقران متولد اول بهمن سال ۱۳۴٠ درمحله ی کلیور بندرانزلی بود.در پایان این مراسم پیراهن شماره ۹ تیم ملوان که به سیروس قایقران تعلق داشت به پدر زنده یاد قایقران اهدا شد .قلیقران ۱۸ فروردین سال ۱۳۷۷ درحالی که به همراه پسر هشت ساله اش راستین با خودروی رنو خود عازم تهران بود درتصادف با کامیون در جاده رشت – قزوین در محدوده امامزاده هاشم درگذشت.زنده یاد قایقران درسال ۱۳۶۳ به تیم ملی فوتبال دعوت شد و در ۳٠ دی همان سال نخستین بازی ملی خود را مقابل تیم ملی یوگسلاوی سابق انجام داد.سیروس قایقران نخستین بار در سال ۱۳۶۷ مقابل تیم ملی قطر بازوبند کاپیتانی تیم ملی را بر بازو بست.وی در دوران بازیگری عضو تیم های ملوان بندرانزلی، استقلال بندرانزلی ، اتحاد قطر و کشاورز تهران بود.قهرمانی با تیم ملوان درجام حذفی کشوردر سال ۱۳۶۹، مقام دوم لیگ قدس با تیم منتخب گیلان در سال ۱۳۶۶ ، مقام سومی درجام ملت های آسیا با تیم ملی ایران در سال ۱۳۶۷ و کسب عنوان قهرمانی بازی های آسیایی پکن درسال ۱۳۶۹ از افتخارات سیروس قایقران در دوران بازیگری است.وی در سال ۱۳۷۲ به عنوان سرمربی با تیم کشاورز تهران عنوان سوم لیگ دسته اول فوتبال کشوررا به دست آورد.سیروس قایقران سابقه سرمربیگری درتیم فوتبال مسعود هرمزگان را هم در کارنامه داشت.                           ",https://www.asriran.com/003UxV
833992,۱۴۰۱/۰۱/۱۸,ورزشی,بیرانوند:  می‌توانیم صعود کنیم,از الان هم فقط باید روی بازی اول کار کنیم. از الان فقط باید حواسمان روی بازی با انگلیس باشد. اگر بتوانیم بازی اول را نبازیم روحی و روانی روی تیم ما تاثیر بگذارد و مطمئنم برای اولین بار به مرحله بعد صعود خواهیم کرد.,"دروازه‌بان تیم ملی فوتبال ایران گفت: می‌توانیم در جام جهانی اتفاقات خوبی رقم بزنیم و اگر به انگلیس نبازیم برای اولین بار به مرحله بعدی این مسابقات راه پیدا خواهیم کرد.
به گزارش ایرنا، علیرضا بیرانوند پنجشنبه شب در گفت‌وگو با یک‌ برنامه تلویزیونی در خصوص مهار پنالتی کریستیانو رونالدو در جام جهانی ۲۰۱۸ روسیه اظهار داشت: اگر رونالدو چشم‌هایش را می‌بست و با پشت پا هم ضربه را به قسمت دیگری از دروازه میزد، توپ گل میشد چراکه از قبل تصمیم‌ گرفتم کدام سمت‌ شیرجه‌ بزنم.
وی افزود: زمانی که من چطوری کریس را گفتم همه به طنز از آن یاد کردند. خدا آن جمله را در زبانم گذاشت. من نمی‌دانستم خدا چه چیزی پیش پای من قرار داده است.
دروازه‌بان تیم ملی فوتبال ایران اضافه کرد: چهار پنالتی آخر رونالدو در آن زمان را دیدم که همه آنها را به سمت راست خودش و چپ دروازه بان میزد. من فقط تمرکزم روی آن منطقه بود و خدا هم خیلی کمک کرد. برای آن پنالتی تصمیمم را از قبل گرفته بودم که کجا بپرم. به غیر از آن صحنه او به هر جا می‌زد توپ گل می‌شد.
بیرانوند در مورد همگروهی با انگلیس در جام جهانی خاطرنشان کرد: مقابل بازیکنان تیم هایی که در جام جهانی باید مقابل آنها به میدان برویم بازی کردم. سال پیش مقابل تاتنهام به میدان رفتم و برابر گرت‌ بیل هم بازی کردم. از طرفی یکی دو بازیکن تیم ملی آمریکا در بواویشتا هم بازی من هستند که با آنها شوخی می‌کنم.
وی تاکید کرد: با توجه به سبک بازیکنانی که حریفان دارند و شرایط بازیکنان ما، واقعا اتفاقات خوبی ممکن است رخ دهد. بازی اول ما خیلی مهم است.جام جهانی روسیه پس از قرعه کشی سه ماه زمان داشتیم و تنها یک روز آنالیز اسپانیا کردیم. چهار ماه مدام برای بازی با مراکش تمرکز کردیم.
از الان هم فقط باید روی بازی اول کار کنیم. از الان فقط باید حواسمان روی بازی با انگلیس باشد. اگر بتوانیم بازی اول را نبازیم روحی و روانی روی تیم ما تاثیر بگذارد و مطمئنم برای اولین بار به مرحله بعد صعود خواهیم کرد.
تیم ملی ایران در جام‌جهانی ۲۰۲۲ با انگلیس، آمریکا و برنده پلی‌آف‌ اروپا (ولز با برنده اسکاتلند) همگروه است.                           ",https://www.asriran.com/003UxU
833991,۱۴۰۱/۰۱/۱۸,سیاسی,رئیسی: حذف ارز ۴۲۰۰ تومانی به نحوی اتفاق خواهد افتاد که شوکی به اقتصاد وارد نشود,ابراهیم رئیسی، رییس جمهور درباره حذف ارز ۴۲۰۰ تومانی گفت: اوایل امسال حذف ارز ترجیحی به نحوی اتفاق خواهد افتاد که شوکی به اقتصاد کشور وارد نشود.,کد ویدیو  دانلود    فیلم اصلی                                     ,https://www.asriran.com/003UxT
833990,۱۴۰۱/۰۱/۱۸,سیاسی,امیرعبداللهیان: آمریکا واقع بینانه رفتار کند,رییس دستگاه دیپلماسی کشورمان: روابط دو کشور ایران و صربستان تحولات مثبت و سازنده ای را پشت سر گذاشته است و امیدوار هستیم که با برگزاری کمیسیون اقتصادی دو کشور زمینه ارتقا و گسترش بیش از پیش مناسبات فراهم آید.,"وزیر امور خارجه با سازنده توصیف کردن مواضع چین، روسیه و سه کشور اروپایی، گفت: ایران برای رسیدن به یک توافق خوب، قوی و پایدار، مصمم است و طرف آمریکایی باید به جای زیاده‌خواهی، ایجاد کندی و مانع در مسیر کار، با رویکردی واقع بینانه رفتار کند.
به گزارش ایرنا، در گفت‌وگوی تلفنی حسین امیرعبداللهیان وزیر امور خارجه با نیکلا سلاکوویچ وزیر امور خارجه صربستان موضوعات مورد اهتمام مشترک دوجانبه، منطقه و جهان از جمله روند بحران اوکراین و مذاکرات وین مورد گفت‌وگو و تبادل نظر قرار گرفت.
امیرعبداللهیان در این گفت و گوی تلفنی ‌ضمن تبریک برگزاری انتخابات موفقیت آمیز پارلمان و ریاست جمهوری در صربستان، انتخاب مجدد الکساندر ووچیچ را به دولت و ملت صربستان تبریک گفت.
رییس دستگاه دیپلماسی کشورمان تاکید کرد: روابط دو کشور ایران و صربستان تحولات مثبت و سازنده ای را پشت سر گذاشته است و امیدوار هستیم که با برگزاری کمیسیون اقتصادی دو کشور زمینه ارتقا و گسترش بیش از پیش مناسبات فراهم آید.
وزیر امور خارجه همچنین حضور دانشجویان ایرانی در صربستان را گامی مهم در راستای توسعه همکاری‌های علمی آموزشی دو کشور خواند.
وی توجه بیشتر به موضوع گردشگری میان دو کشور را با توجه به ظرفیت های موجود حائز اهمیت خواند.
امیرعبداللهیان با اشاره به تحریکات ناتو و وجود جنگ در اوکراین، مسیر دیپلماتیک و گفت و گو و جلوگیری از تداوم و گسترش جنگ را راه حل واقعی برای حل و فصل این موضوع دانست و مخالفت خود را با جنگ و اعمال تحریم‌های یک جانبه ابراز کرد.
نیکلا ساکوویچ وزیر امور خارجه صربستان نیز با تشکر از تبریک صمیمانه بابت پیروزی رئیس جمهور کشورش در انتخابات این کشور، همچنین تبریک ماه مبارک رمضان و نوروز به ملت و دولت جمهوری اسلامی ایران، هشتادمین سالگرد برقراری روابط دو کشور را گرامی داشت.
وزیر امور خارجه صربستان خاطر نشان کرد: در زمینه توسعه همه جانبه و ارتقای مناسبات دو کشور از جمله در زمینه کشاورزی و افزایش همکاری در ارائه تسهیلات برای دانشجویان ایرانی حداکثر تلاش از سوی دولت صربستان به عمل خواهد آمد.
وزیر امور خارجه صربستان ضمن سوال از نتایج مذاکرات وین، ابراز امیدواری کرد مذاکرات وین هر چه سریع تر به نتیجه مطلوب برسد.
نیکلا ساکوویچ با تشریح موضع کشورش در خصوص کوزوو و همچنین بحران اوکراین، بر حفظ تمامیت ارضی اوکراین و استفاده از مسیر دیپلماتیک برای حفظ و گسترش صلح در منطقه تاکید کرد.
امیرعبداللهیان در مورد مذاکرات وین گفت: جمهوری اسلامی ایران برای رسیدن به یک توافق خوب، قوی و پایدار مصمم است. طرف آمریکایی باید به جای زیاده خواهی، ایجاد کندی و مانع در مسیر کار، با رویکردی واقع بینانه رفتار کند.
وزیر خارجه همچنین مواضع چین، روسیه و سه کشور اروپایی را در مسیر رسیدن به توافق سازنده خواند.
امیرعبداللهیان نقش اتحادیه اروپا به ویژه تلاش‌های جوزب بورل مسئول سیاست خارجی اتحادیه اروپا و مورا مذاکره کننده ارشد اتحادیه اروپا را فعال خواند.                           ",https://www.asriran.com/003UxS
833989,۱۴۰۱/۰۱/۱۸,بین الملل,وزیر دفاع آمریکا: روس‌ها از فوریه گذشته به تماس‌های من پاسخ نداده‌اند,وزارت دفاع روسیه اما هیچ بیانیه‌ای در رابطه با اظهارات وزیر دفاع آمریکا منتشر نکرد.,"وزیر دفاع آمریکا اعلام کرد که سرگئی شویگو همتای روسی او، علیرغم تلاش های مکرر برای تماس با وی، تلفن خود را پاسخ نداده است.
به گزارش ایسنا، لوید آستین وزیر دفاع آمریکا در جلسه بررسی بودجه در سنای ایالات متحده گفت: مارک میلی رئیس ستاد مشترک ارتش و من مرتبا سعی می کنیم با همقطاران خود در روسیه تماس بگیریم تا از ادامه گفتگوها اطمینان حاصل کنیم. اما روس‌ها از فوریه گذشته پاسخی نمی‌دهند.
وزارت دفاع روسیه اما هیچ بیانیه‌ای در رابطه با اظهارات وزیر دفاع آمریکا منتشر نکرد.                           ",https://www.asriran.com/003UxR
833988,۱۴۰۱/۰۱/۱۸,سیاسی,توضیح ایران درباره مخالفتش با تعلیق روسیه در شورای حقوق بشر,جمهوری اسلامی ایران رای مخالف داد. همچنین چین، کوبا، کره شمالی ،سوریه ،بلاروس و ۱۸ کشور دیگر از روسیه حمایت کردند.,"نمایندگی ایران در سازمان ملل در گزارشی درباره رای ایران در مخالفتش با تعلیق روسیه در شورای حقوق بشر توضیح داد و اعلام کرد که دولت جمهوری اسلامی ایران مجددا بر ضرورت حل و فصل صلح آمیز اختلافات بر مبنای حقوق بین الملل و احترام کامل تمام طرف ها به منشور ملل متحد و حقوق بین الملل تاکید می‌کند.
به گزارش ایسنا، متن این بیانیه به شرح زیر است: ایران تاکید دارد حاکمیت و تمامیت ارضی تمام کشورها باید به طور کامل مورد احترام بوده و امنیت و ایمنی تمام غیرنظامیان تضمین گردد.
دولت ایران عمیقا در خصوص تداوم تشدید وضعیت بشردوستانه در اوکراین که موجب توجه گسترده بین المللی شده، ابراز نگرانی میکند.
ایران متن پیش نویس قطعنامه حاضر را داری انگیزه های سیاسی می داند که بی طرف سازمان ملل را خدشه دار میکند. دولت ایران اهمیت ویژه به ارتقا و صیانت از حقوق بشر قائل است، لیکن سواستفاده از سازوکار حقوق بشر ملل متحد برای اهداف سیاسی را مغایر اصل ضرورت جهانشمولی و عدم برخورد گزینشی در پرداختن به موضوعات حقوق بشری میداند.
در بخشی از بیانیه ایزان آمده است: ما بر این باوریم که حقوق بشر نباید قربانی ملاحظات سیاسی کوته بینانه باشد. ما تاکید میکنیم که کار شورای حقوق بشر باید به صورت غیرسیاسی و غیر تقابلی پیگیری شده و عضویت در این نهاد نباید بر مبنای سیاسی کاری باشد.
بنا بر گزارش خبرگزاری فرانسه، مجمع عمومی سازمان ملل با ۹۳ رأی موافق، ۲۴ رأی مخالف و ۵۸ رأی ممتنع، روسیه را از شورای حقوق بشر تعلیق کرد.
جمهوری اسلامی ایران رای مخالف داد. همچنین چین، کوبا، کره شمالی ،سوریه ،بلاروس و ۱۸ کشور دیگر از روسیه حمایت کردند.
لازم به ذکر است برای تعلیق روسیه دو سوم آرای کل لازم بود.                           ",https://www.asriran.com/003UxQ
833987,۱۴۰۱/۰۱/۱۸,اجتماعی ,اهدای یک قطعه زمین به خانواده 4 قلوهای البرزی,«انیسه خزعلی» با استناد به قانون جمعیت اظهار کرد: از سال ۱۴۰۰ سعی کرده ایم مقدماتی را فراهم کنیم تا خانواده هایی که از نعمت بیش از چهار فرزند برخوردار می شوند مورد حمایت قرار گیرند.,"در دیدار معاون رییس جمهور در امور زنان و خانواده با پدر و مادر چهار قلوهای البرزی، یک قطعه زمین به مساحت ۲۰۰ متر مربع با کاربری مسکونی در شهرستان نظرآباد استان البرز به این خانواده اهدا شد.
به گزارش ایرنا؛ معاون رییس جمهور در امور زنان و خانواده روز پنجشنبه در این دیدار ضمن اعلام برنامه حمایتی دولت سیزدهم از خانواده هایی که با عنایت خداوند صاحب فرزندان چهار و پنج قلو می شوند گفت: با اهدا این قطعه زمین خانواده این چهار قلوها ان شاالله دغدغه تامین مسکن نخواهند داشت.
«انیسه خزعلی» با استناد به قانون جمعیت اظهار کرد: از سال ۱۴۰۰ سعی کرده ایم مقدماتی را فراهم کنیم تا خانواده هایی که از نعمت بیش از چهار فرزند برخوردار می شوند مورد حمایت قرار گیرند.
وی افزود: تلاش می کنیم این قانون و بسیاری دیگر قوانین نوشته شده که بنا به دلایلی و یا نبودن همت لازم عملیاتی نشده از روی کاغذ به میدان بیاید و با همت و پشتکار دولت مردمی عملیاتی شود.
معاون رئیس جمهور در امور زنان و خانواده گفت: برای تحقق این مهم وزیر راه و شهرسازی همکاری خوبی داشتند و تشویق کردند تا برای شناسایی این خانواده ها اقدام شود.
خزعلی افزود: بحمدالله در اولین روز ۱۴۰۱ این چهار قلوها در کرج به دنیا آمدند و ما و خانواده بزرگ البرز به این خانواده تبریک می گوییم و امیدواریم اینگونه خبرهای خوش تداوم یابد تا چالش جمعیتی کشور برطرف شود.
ابراهیم قلی پور رییس اداره مسکن و شهر سازی نظر آباد نیز در دیدار با خانواده چهارقلوهای البرزی گفت: با توجه به‌ اینکه این خانواده ساکن نظر آباد می باشند، بنا به دستور وزیر راه و شهرسازی قطعه زمین مورد اشاره به مساحت ۲۰۰ متر مربع با کاربری مسکونی در این شهرستان برای این خانواده اختصاص یافت.                           ",https://www.asriran.com/003UxP
833986,۱۴۰۱/۰۱/۱۸,ورزشی,۱۱ بازیکن فولاد با الغرافه مشخص شد / ستاره اسپانیایی روی نیمکت,جواد نکونام تیمش را با ترکیب شهاب گردان، موسی کولیبالی، عارف آقاسی، مهدی شیری، وحید حیدریه، حمید بوحمدان، محمد آبشک، آرش رضاوند، ساسان انصاری، محمدرضا عباسی و شیمبا به زمین می فرستد.,"تیم فولاد ایران از ساعت ۲۱:۴۵ امشب در جده عربستان در اولین بازی خود در لیگ قهرمانان آسیا به مصاف الغرافه می رود.
به گزارش ایسنا، جواد نکونام تیمش را با ترکیب شهاب گردان، موسی کولیبالی، عارف آقاسی، مهدی شیری، وحید حیدریه، حمید بوحمدان، محمد آبشک، آرش رضاوند، ساسان انصاری، محمدرضا عباسی و شیمبا به زمین می فرستد.
از نکات جالب این بازی، نیمکت نیشین بودن ایبای گومز اسپانیایی است.                           ",https://www.asriran.com/003UxO
833985,۱۴۰۱/۰۱/۱۸,اجتماعی ,جزئیات برگزاری مراسم تشییع پیکر مطهر شهید دارایی در مشهد,امروز نیز مردم مشهدمقدس در مراسم تشییع پیکر شهید اصلانی با شور و حرارتی بالا حاضر شدند و فردا نیز بار دیگر حماسه‌سازی دیگری از مردم مشهد در تقدیر از مقام شامخ شهدا صورت خواهد گرفت.,"مراسم وداع با پیکر مطهر شهید حجت‌الاسلام دارایی امشب ساعت 24 در بارگاه منور رضوی برگزار می‌شود.
به گزارش تسنیم؛ پیکر مطهر این شهید فردا از ساعت 11 از مهدیه مشهدمقدس به سمت حرم منور رضوی تشییع خواهد شد.
امروز نیز مردم مشهدمقدس در مراسم تشییع پیکر شهید اصلانی با شور و حرارتی بالا حاضر شدند و فردا نیز بار دیگر حماسه‌سازی دیگری از مردم مشهد در تقدیر از مقام شامخ شهدا صورت خواهد گرفت.                           ",https://www.asriran.com/003UxN
833984,۱۴۰۱/۰۱/۱۸,بین الملل,عضویت روسیه در شورای حقوق بشر سازمان ملل تعلیق شد,شورای حقوق بشر سازمان ملل مستقر در ژنو که در سال ۲۰۰۶ تاسیس شده است، ۴۷ عضو دارد که از سوی مجمع عمومی سازمان ملل انتخاب می شوند که بدین ترتیب دارای ۴۶ عضو شد و عضویت روسیه که تا سال ۲۰۲۳ باید عضو این شورا می بود، تعلیق شد.,"مجمع عمومی سازمان ملل متحد عضویت روسیه در شورای حقوق بشر را با ۹۳ رای موافق به حالت تعلیق درآورد.
به گزارش ایرنا، مجمع عمومی سازمان ملل متحد با ۹۳ رای موافق، ۲۴ رای مخالف و ۵۸ رای ممتنع، عضویت روسیه را در شورای حقوق بشر سازمان ملل تعلیق کرد.
شورای حقوق بشر سازمان ملل مستقر در ژنو که در سال ۲۰۰۶ تاسیس شده است، ۴۷ عضو دارد که از سوی مجمع عمومی سازمان ملل انتخاب می شوند که بدین ترتیب دارای ۴۶ عضو شد و عضویت روسیه که تا سال ۲۰۲۳ باید عضو این شورا می بود، تعلیق شد.
چنین اقدامی از سوی مجمع عمومی ۱۹۳ عضوی سازمان ملل، سابقه دارد و این مجمع در سال ۲۰۱۱ نیز عضویت لیبی را از شورای حقوق بشر تعلیق کرد.
سومین نشست فوق العاده مجمع عمومی سازمان ملل درباره جنگ اوکراین به درخواست آمریکا و متحدانش امروز پنجشنبه به وقت محلی برای تعلیق عضویت روسیه در شورای حقوق بشر برگزار شد.
در این رای گیری ۲۴ کشور از جمله الجزیره، بلاروس، کوبا، کره شمالی، ایران، قزاقستان، چین، روسیه، سوریه، ازبکستان، تاجیکستان و ویتنام در این رای گیری به تعلیق عضویت روسیه در شورای امنیت رای منفی دادند.
عضویت روسیه در شورای حقوق بشر سازمان ملل تعلیق شد
در قطعنامه مصوب مجمع عمومی درباره تعلیق روسیه از شورای حقوق بشر مستقر در ژنو آمده است که مجمع عمومی می تواند حق عضویت در شورای حقوق بشر یکی از اعضای شورا را که مرتکب اقدامات فاحش و سیستماتیک در نقض حقوق بشر شده است، به حالت تعلیق درآورد.
در این قطعنامه آمده است که شورا درباره گزارش‌های مربوط به «نقض‌ فاحش و سیستماتیک حقوق بشر» و «نقض قوانین بشردوستانه بین‌المللی» که از سوی روسیه در جریان تهاجم آن به اوکراین اتفاق افتاده، به شدت نگران است.
نمایندگان ۱۱ کشور از جمله آمریکا، انگلیس، کانادا، اوکراین، مولداوی، ژاپن، کلمبیا و نیز رئیس هیات اتحادیه اروپا به نمایندگی از ۲۷ کشور این اتحادیه روز سه شنبه همزمان با برگزاری نشست شورای امنیت سازمان ملل در مورد وقایع بوچا، از ""عبدالله شهید"" رئیس مجمع عمومی سازمان ملل نشست فوق العاده و اضطراری این مجمع را درخواست کرده بودند تا در مورد تعلیق عضویت روسیه در شورای حقوق بشر سازمان ملل رای گیری شود.
کشورهای غربی از آغاز جنگ اوکراین، روسیه را به ارتکاب جنایت جنگی متهم کرده اند و اکنون در پی واقعه ""بوچا""، مسکو را متهم به انجام این واقعه با ابعاد مبهم و رمزآلودش می‌کنند و معتقدند این کشور به دلیل نقض حقوق بشر صلاحیت عضویت در شورای حقوق سازمان ملل را ندارد.
همزمان با اعلام مقامات اوکراینی در ۱۴ فروردین (۳ آوریل) مبنی بر آزادسازی تمامی مناطق پایتخت از کنترل نیروهای روسیه، تصاویری دلخراش از اجساد غیرنظامیان در خیابان‌های شهر ""بوچا"" منتشر شد که جهان را بهت‌زده کرد. هنوزهیچ تحقیق مستقل بین المللی برای روشن شدن ابعاد نامعلوم واقعه بوچا صورت نگرفته است.
ولادیمیر پوتین رئیس جمهور روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003UxM
833983,۱۴۰۱/۰۱/۱۸,اجتماعی ,کرمانشاه/ کشف 4 خمپاره و گلوله جنگی دوران دفاع مقدس,فرمانده انتظامی گیلان غرب تصریح کرد: با توجه به تخصصی بودن موضوع هماهنگی لازم با گروه چک و خنثی سازی ارتش مستقر در شهرستان قصرشیرین به عمل آمد و اکیب پاکسازی در محل مذکور حضور یافتند.,"فرمانده انتظامی گیلانغرب از کشف چهار قبضه خمپاره و گلوله جنگی عمل نکرده متعلق به دوران دفاع مقدس در این شهرستان خبر داد.
سرهنگ ""منصور محمدی"" به ایرنا گفت: پس از اعلام مرکز فوریت های پلیسی ۱۱۰ مبنی بر مشاهده چند قبضه گلوله و خمپاره جنگی در روستای ""باسکله خان میرزا"" بخش گواور، تیمی از ماموران به سرعت در محل حاضر شدند.
وی افزود: ماموران پس از حضور در محل، سه قبضه گلوله جنگی توپ سنگین و یک قبضه گلوله ۸۱ میلی متری خمپاره عمل نکرده باقیمانده از دوران دفاع مقدس در حاشیه زمین های زراعی را مشاهده کردند.
فرمانده انتظامی گیلان غرب تصریح کرد: با توجه به تخصصی بودن موضوع هماهنگی لازم با گروه چک و خنثی سازی ارتش مستقر در شهرستان قصرشیرین به عمل آمد و اکیب پاکسازی در محل مذکور حضور یافتند.
سرهنگ محمدی یادآور شد: گلوله های جنگی کشف شده توسط تیم چک و خنثی با رعایت نکات ایمنی از محل خارج و به مکان امن منتقل شد.                           ",https://www.asriran.com/003UxL
833981,۱۴۰۱/۰۱/۱۸,سیاسی,معاون رئیسی: دیگر هیچ کلنگی بدون مجوز محیط زیست به زمین نخواهد خورد,شهرستان ساوجبلاغ با توجه به اینکه در مجاورت پایتخت بوده‌ و مسیر عبوری مسافران ۱۴ استان کشور است، ظرفیت‌های فوق‌العاده‌ای در جهت توسعه زیست محیطی دارد و سرمایه‌گذاران اهتمام ویژه‌ای به این منطقه دارند.,"معاون معاون رئیس جمهور و رئیس سازمان حفاظت محیط زیست با بیان اینکه سازمان حفاظت محیط زیست فضا را برای اشتغال فراهم می‌کند،اظهار داشت: این سازمان درزمینه حفظ محیط زیست کوتاه نیامده و طبق قانون دیگر هیچ کلنگی بدون مجوز محیط زیست به زمین نخواهد خورد.
به گزارش ایرنا، علی سلاجقه عصر پنجشنبه در بازدید شهرک صنعتی تحقیقاتی کاوش شهرستان ساوجبلاغ افزود: با قاطعیت می گویم، استان البرز توان بارگذاری صنعت را ندارد و تنها شرکت‌ دانش‌بنیان اکنون در منطقه در حال توسعه هستند.
وی اظهار داشت: شهرستان ساوجبلاغ با توجه به اینکه در مجاورت پایتخت بوده‌ و مسیر عبوری مسافران ۱۴ استان کشور است، ظرفیت‌های فوق‌العاده‌ای در جهت توسعه زیست محیطی دارد و سرمایه‌گذاران اهتمام ویژه‌ای به این منطقه دارند.
وی با اشاره به شعار سال بیان داشت : مجتمع تحقیقاتی کاوش با توجه به مجاورت با پارک علم و فناوری، جانمایی و موقعیت قرارگیری، زیرساخت های مطلوب محیط زیستی و اهتمام مسوولانن اگر فراخوان خوبی داد شود در جهت تحقق شعار سال می‌تواند سرآمد باشد.
سلاجقه گفت: انتظار می رود در سالی که شعار دانش بنیان و اشتغال آفرینی در آن بیان شده شرکت هایی که گره گشای مشکلات هستند باید در شهرک صنعتی کاوش پای کار بیایند.
رئیس سازمان حفاظت محیط زیست اظهار داشت: متاسفانه در سال های گذشته استان البرز و شهرکرج به محل خوش‌نشین های کشور تبدیل شده اما امروز صنایع این استان را خفه کرده و تمام شهرکهای صنعتی در اینجا هستند و نیروگاه البرز نیز منطقه را تحت تاثیر آلودگی خود قرار داده است.
سلاجقه با اشاره به تغییر کاربری‌های ایجاد شده، تصریح کرد: متأسفانه استان البرز در زمینه تغییر کاربری پیشرو است و باید به نحو مطلوب در این زمینه اقدام شود.
وی افزود تالاب صالحیه با مشکل آب روبرو است و استان های قزوین و البرز را تحت تأثیر قرار داده است.
وی با اشاره به اینکه استان البرز قطب علم و فناوری است، گفت: امسال سال دانش‌بنیان است هر جا دانش رسوخ پیدا کند جهالت کنار خواهد رفت.
‏رئیس سازمان حفاظت محیط زیست اظهار داشت: متاسفانه ظرفیت منابع آبی در استان البرز به پایان رسیده و دیگر رودخانه کردان جوابگوی پایین دست شهرستان ساوجبلاغ نیست و باید جهاد کشاورزی، حفاظت محیط زیست , فرمانداری و استانداری دست به کار شوند و استان البرز را از این بحران نجات دهند.
‏وی از شهرداری های استان البرز خواست، مشکل پسماندهای حلقه دره را ساماندهی کرده و سیمای منطقه را از پلاستیک پاک گردانند و فضای فارغ از پلاستیک ایجاد کنند.
‏سلاجقه همچنین از شهرداری کرج خواست، منطقه ماهدشت را که با وجود پلاستیکهای اطراف چهره زشتی گرفته را ساماندهی کرده و ساوجبلاغ را در این مورد الگوی خود قرار دهد.
معاون رئیس‌جمهور در خصوص مازوت سوزی نیروگاه برق قزوین و سیمان آبیک نیز گفت: متاسفانه نیروگاه‌ها بیشتر بر پایه گاز سوز هستند اما امیدواریم با راهکارهایی که وزارتخانه های نفت و نیرو در سال جدید اعمال خواهند نمود گاز به اندازه کافی به سیستم‌ها تزریق شود تا دیگر مجبور به استفاده از مازوت نگردند.
وی با بیان اینکه گاها در برخی از مناطق بین آلایندگی و سرما ما مجبور به استفاده از مازوت هستیم افزود: البته این موضوع بهانه ای نمی‌شود که ما دولتمردان بخواهیم این را مبنا قرار دهیم همانگونه که امسال در پالایشگاه آبادان ۳۰۰ میلیون یورو مصوب شده که مازوت سوزی را کنار بگذارند.
سلاجقه از وزارت نفت و نیرو مصرانه خواست در دیگر نقاط کشور نیز سوخت پاک تولید شود.
در ادامه معاون رئیس جمهورپروژه بازچرخانی پساب در مجموعه زرنام استان البرز را افتتاح نمود.
عضو هیات مدیره گروه صنعتی و پژوهشی زر در خصوص این پروژه گفت: پروژه بازچرخانی پساب شرکت زرنام با استفاده از سیستم های نوین ازن، UV، دکانتر، کربن اکتیو اولترافیلتراسیون ها و فیلترهای اسمزی پساب خروجی از تصفیه خانه به بخش با چرخانی پساب وارد شده و مورد تصفیه و پالایش قرار می گیرد.
مهدی امینی افزود: ظرفیت این پروژه چهارهزار مترمکعب در روز و با سرمایه‌گذاری یک هزارو۵۰۰ میلیارد ریال بوده که با توجه به اهمیت منابع آبی، در حوزه بازچرخانی آب در مصارف غیر مستقیم، کشاورزی و محیط زیست استفاده خواهد شد و این طرح در حوزه دانش بنیان و نوآور است که امیدواریم در راستای تحقق شعار سال بوده باشد.                           ",https://www.asriran.com/003UxJ
833980,۱۴۰۱/۰۱/۱۸,بین الملل,روسیه: آمریکا به طولانی شدن جنگ اوکراین علاقه‌مند است,روسیه در تاریخ ۲۴ فوریه (پنجم اسفند ماه ۱۴۰۰) در پی اقدامات تحریک‌آمیز ناتو در مرز روسیه، عملیات نظامی در اوکراین را آغاز کرد و کشورهای غربی به ویژه ایالات متحده نه تنها اقدامی برای کاهش تنش‌ها و توقف درگیری‌ها در اوکراین انجام ندادند بلکه با ارسال تجهیزات و سلاح و اعمال فشار به روسیه، بیشتر به این ناآرامی‌ها دامن زده‌اند.,"رئیس سازمان اطلاعات روسیه گفت که آمریکا به دنبال به دام انداختن روسیه در اوکراین است.
به گزارش فارس، «سرگئی ناریشکین» رئیس سازمان اطلاعات خارجی روسیه در مصاحبه‌ای گفت که آمریکا به طولانی شدن جنگ اوکراین علاقه‌مند است.
او به خبرگزاری ریانووستی گفت که آمریکا به دنبال این است که جنگ اوکراین تا حد ممکن برای مسکو و کی‌یف هزینه‌ساز شود و از این رو دست به «پلیدترین شیوه‌ها» از جمله اعزام افراد مسلح برای تشکیل سازمان‌های سری زده است.
این مقام اطلاعاتی روسیه همچنین گفت که آمریکا همزمان تلاش می‌کند تا شرایط اوکراین بدتر از این نشود تا بحران به سمت غرب اروپا سرایت نکند، با این حال ارسال بیشتر سلاح به اوکراین موجب صلح نمی‌شود. به گفته وی استراتژیست‌های آمریکایی به دنبال این هستند که اوکراین را برای روسیه به افغانستان دیگری در خلال جنگ با شوروی تبدیل کنند.
در این راستا وزارت دفاع آمریکا شب گذشته از تحویل ۱۰۰ پهپاد انتحاری از نوع «سوئیچ بلید ۶۰۰» به اوکراین خبر داد و اعلام کرد که کمک‌های تسلیحاتی بیشتری در راه اوکراین است.
«سرگئی ناریشکین» در ادامه تأکید کرد که آمریکا هرگز موفق به عملی کردن این استراتژی و به دام انداختن روسیه در اوکراین نخواهد شد؛ مسکو موفق به چند قطبی شدن فضای روابط بین‌الملل شده و از این واقعیت در تقابل با دشمنانش در آینده استفاده خواهد کرد.
روسیه در تاریخ ۲۴ فوریه (پنجم اسفند ماه ۱۴۰۰) در پی اقدامات تحریک‌آمیز ناتو در مرز روسیه، عملیات نظامی در اوکراین را آغاز کرد و کشورهای غربی به ویژه ایالات متحده نه تنها اقدامی برای کاهش تنش‌ها و توقف درگیری‌ها در اوکراین انجام ندادند بلکه با ارسال تجهیزات و سلاح و اعمال فشار به روسیه، بیشتر به این ناآرامی‌ها دامن زده‌اند.                           ",https://www.asriran.com/003UxI
833979,۱۴۰۱/۰۱/۱۸,بین الملل,چین خطاب به آمریکا: به نگرانی‌های مشروع ایران در مذاکرات پاسخ دهید,به نوشته وبگاه وزارت امور خارجه چین، «ژائو لیجیان» سخنگوی وزارت امور خارجه این کشور در نشستی خبری گفت: «مذاکرات بر سر احیای پایبندی به برنامه جامع اقدام مشترک (برجام) وارد مرحله نهایی شده است».,"وزارت امور خارجه چین اعلام کرد آمریکا به‌عنوان مقصر وضعیت فعلی پیرامون برنامه هسته‌ای ایران باید هرچه سریع‌تر تصمیمات سیاسی خود را اتخاذ کند.
به گزارش فارس، وزارت امور خارجه چین روز پنجنشبه به بیانیه آمریکا و تروئیکای اروپایی درباره مذاکرات هسته‌ای با ایران واکنش نشان داد.
به نوشته وبگاه وزارت امور خارجه چین، «ژائو لیجیان» سخنگوی وزارت امور خارجه این کشور در نشستی خبری گفت: «مذاکرات بر سر احیای پایبندی به برنامه جامع اقدام مشترک (برجام) وارد مرحله نهایی شده است».
این دیپلمات چینی گفت:‌ «همه طرف‌ها درخصوص بیشتر قسمت‌های متن توافق برای از سرگیری پایبندی [به برجام] به اجماع رسیده‌اند و تعداد اندکی از موارد باقی مانده‌اند که باید حل شوند».
لیجیان در ادامه گفت: «چین معتقد است که جایگزین بهتری برای برجام وجود ندارد. در این مرحله نهایی [مذاکرات]، این مسئله که همه طرف‌ها به تقویت اعتماد، تشدید تلاش‌های دیپلماتیک، تسهیل رسیدن به یک جمع‌بندی بدون اشکال از مذاکرات پرداخته و مانع از هدر رفتن تلاش‌های قبلی شوند، اهمیت بیشتری پیدا می‌کند».
سخنگوی وزارت امور خارجه چین افزود: «آمریکا به عنوان مقصر بحران ایجاد شده در برنامه هسته‌ای ایران، باید هرچه سریع‌تر تصمیمات سیاسی خود را اتخاذ کرده و به‌صورت فعالانه به نگرانی‌های مشروع طرف ایرانی پاسخ دهد».
لیجیان همچنین گفت: «چین به مشارکت سازنده در مذاکرات،کمک به بازگرداندن برجام به مسیر قبلی، تداوم برپایی نظام منع گسترش سلاح‌های اتمی و ترویج صلح و ثبات در خاورمیانه، ادامه خواهد داد».
«آنتونی بلینکن» وزیر امور خارجه آمریکا بامداد پنجشنبه در دیدار با «لیز تراس» وزیر خارجه انگلیس، «ژان ایو لودریان» وزیر خارجه فرانسه و «آنالنا بائربوک» وزیر خارجه آلمان درباره مسائل مختلفی از جمله ایران و اوکراین گفتگو کرد.
وزارت خارجه آمریکا با اعلام این خبر، گفت: «بلینکن و همتایانش در تروئیکای اروپایی، آمادگی خود را برای سناریوهای دیگر در مورد ایران، در صورت لزوم اعلام کردند».
در این بیانیه این دیدار آمده است: «بلینکن و وزرای خارجه انگلیس، فرانسه و آلمان توافق کردند که راه حل دیپلماتیک بهترین نتیجه برای مذاکرات هسته‌ای ایران است»                           ",https://www.asriran.com/003UxH
833978,۱۴۰۱/۰۱/۱۸,اجتماعی ,دستور فوری دادگستری آذربایجان غربی برای رسیدگی به دانش‌آموز اشنویه‌ای,نهادهای آموزشی باید الگوی اخلاق و رفتار حسنه و اسلامی بوده و به دانش آموزان کنترل خشم و مهارت‌های رفتاری و صبر را بیاموزند.,"رییس کل دادگستری آذربایجان غربی نسبت به پیگیری فوری و اقدام قضایی لازم در خصوص خشونت و بدرفتاری انجام شده با یک دانش آموز در مدرسه ای در شهرستان اشنویه دستور فوری داد.
ناصر عتباتی در گفت و گو با ایرنا با اشاره به پیگیری و برخورد قانونی و قضایی با ضرب و شتم یک دانش آموز در شهرستان اشنویه اظهار داشت: در پی اطلاع از برخورد فیزیکی با این دانش آموز و ایراد جراحت از ناحیه سر دستور پیگرد قانونی در سریعترین زمان ممکن به دادستانی اشنویه صادر و این دادسرا اقدامات لازم را معمول داشت.
وی اضافه کرد: نهادهای آموزشی باید الگوی اخلاق و رفتار حسنه و اسلامی بوده و به دانش آموزان کنترل خشم و مهارت‌های رفتاری و صبر را بیاموزند.
رییس کل دادگستری آذربایجان غربی اظار کرد: رفتارهای ناشایست و خارج از ضوابط به هیچ وجه پذیرفته نیست و با عاملان چنین رفتارهایی وفق قانون برخورد می شود.
مدیرکل آموزش و پرورش آذربایجان غربی نیز روز گذشته در گفت و گو با ایرنا اعلام کرد: پیگیری علت وقوع حادثه شکسته شدن سر دانش آموز مقطع ابتدایی مدرسه‌ای در اشنویه در دست بررسی است.
جواد جنگی افزود: با توجه به اینکه دفاع از حقوق دانش آموزان و معلمان جزو رسالت های اصلی و مهم آموزش و پرورش است، مدیریت آموزش و پرورش منطقه و اداره کل به محض اطلاع، به موضوع ورود پیدا کرده و با جدیت علت وقوع حادثه را بررسی و پس از آن در صورت احراز تخلف، با فرد خاطی برابر مقررات و ضوابط مربوطه رفتار خواهد شد.
به گزارش ایرنا، روز گذشته پرتاب تخته پاکن از سوی معلم مدرسه حکمت شهر اشنویه به سمت یک دانش آموز پسر مقطع پنجم ابتدایی، موجب آسیب دیدگی او از ناحیه سر (شکستگی) شد که تصاویر مربوط به این حادثه در فضای مجازی این شهرستان سبب جریحه دار شدن احساسات عمومی شد.                           ",https://www.asriran.com/003UxG
833977,۱۴۰۱/۰۱/۱۸,اقتصادی,شهرداری: قیمت هر کیلو مرغ ۲۷ هزار و ۵۰۰ تومان شد,طی روزهای گذشته قیمت مرغ در سطح شهر و میادین میوه و تره بار کاهش یافت به طوری که به حدود کیلویی ۳۰ هزار تومان رسید.,"مدیر عامل سازمان میوه و تره بار گفت: از امروز هر کیلو مرغ با تخفیف ۲ هزار و ۵۰۰ تومانی و به قیمت ۲۷ هزار و ۵۰۰ تومان در میادین میوه و تره بار عرضه می‌شود.
به گزارش باشگاه خبرنگاران؛ فصاحت مدیرعامل سازمان میوه و تره بار می گوید: قرار است هر کیلو مرغ به قیمت ۲۷ هزار و ۵۰۰ تومان در میادین میوه و تره بار عرضه شود که این امر با توافق و همکاری زنجیره تامین انجام می گیرد.
طی روزهای گذشته قیمت مرغ در سطح شهر و میادین میوه و تره بار کاهش یافت به طوری که به حدود کیلویی ۳۰ هزار تومان رسید.
فروغی دبیرکانون مرغداران گوشتی می گوید: مرغ در سالن‌های پرورش مرغ انبار شده است و اکثر مرغداران زمان تحویل مرغ‌هایشان رسیده ولی بازار کشش جذب آن را ندارد و خریداری نیست.
به گفته او، مرغ مازاد تولید مواجه است و این در حالیست که مرغ منجمد هم وارد بازار شده و همین موضوع تقاضای مرغ گرم را کم کرده و مرغ‌ها روی دست مرغداران مانده است.
با توجه به افزایش عرضه و کاهش تقاضای خرید مرغ به دلیل اتمام سفرهای نوروزی قیمت مرغ روند کاهشی در بازار گرفته است.
به گفته فصاحت تا پایان ماه رمضان عرضه مرغ با قیمت ۲۷ هزار و ۵۰۰ تومان ادامه خواهد داشت.                           ",https://www.asriran.com/003UxF
833976,۱۴۰۱/۰۱/۱۸,بین الملل,مهلت پارلمانی 3 روزه به دولت عراق برای گشایش مرز شلمچه,دولت عراق در دو سال گذشته در نتیجه همه گیری کرونا، دستور بستن گذرگاه های مرزی را داد اما باوجود فروکش کردن خطر کرونا، به اعتقاد فعالان سیاسی و اجتماعی و بازرگانان عراقی، محدودسازی ها همچنان در گذرگاه های مرزی واقع در حیطه دولت مرکزی ادامه دارد، امری که تاثیرات نامطلوبی بر امنیت غذایی عراق می گذارد و فشار را بر اقشار فقیر مضاعف کرده است.,"جمعی از نمایندگان استان های جنوبی عراق در پارلمان، مهلت سه روزه برای دولت به منظور گشایش مجدد گذرگاه شلمچه به روی واردات مواد غذایی تعیین کردند.
به گزارش ایرنا، ۵ تن از نمایندگان پارلمان که همگی از استان بصره هستند، جمع آوری امضا را در پارلمان برای بازگشایی گذرگاه مرزی شلمچه طی سه روز آینده شروع کرده اند.
در نامه این نمایندگان آمده است: «به دولت و هیات گذرگاه های مرزی عراق تا شنبه آینده فرصت داده می شود، در غیر این صورت، نمایندگان خود راسا اقدام به گشایش گذرگاه شلمچه به روی ورود کالاها و مواد غذایی می کنند و همه تبعات قانونی این اقدام خود را نیز بر عهده می گیرند.»
بر اساس این سند، نمایندگان نوشته اند: «با وجود اینکه تمامی روال های قانونی برای گشایش مرز شلمچه دنبال شده اما وزیر کشاورزی و برخی مسوولان با آن مخالفت می کنن و نمی دانند که مردم بصره از فساد آنها اطلاع دارند و می دانند که موافقت هایی به شرکت های خاصی در مقابل رشوه گرفتن برای حمایت از مرزهای اقلیم کردستان عراق داده اند.»
مهلت پارلمانی سه روزه به دولت عراق برای گشایش مرز شلمچه
برخی گزارش ها می گوید با وجود ممانعت از واردات کالاهای اساسی از شلمچه، اما همین کالاها از طریق گذرگاه های مرزی واقع در اقلیم کردستان عراق به روال طبیعی، عبور می کنند و سپس به واسطه کامیون ها به استان های جنوب و مرکز عراق حمل می شوند و با قیمت های گرانتر به فروش می رسند، امری که باعث افزایش کم سابقه قیمت های مواد غذایی در این مناطق در ماه رمضان امسال شده است.
همزمان با این درخواست نمایندگان استان های جنوب در پارلمان، هیات گذرگاه های مرزی در بیانیه ای رسمی، امروز اعلام کرد که گذرگاه مرزی شلمچه برخلاف آنچه ادعا می شود، باز است.
این بیانیه اضافه کرده است که فعالیت در همه گذرگاه های مرزی از جمله شلمچه به صورت ۲۴ ساعت جریان دارد و گزارش های خبری مبنی بر بسته بودن مرز شلمچه صحت ندارد.
لازم به ذکر است که برخی از فعالان اجتماعی استان بصره، در دو روز گذشته با تصویربرداری مستقیم از مرز شلمچه، مدعی بسته بودن مرز شلمچه نبودند بلکه اعتراض آنها بر ممنوعیت ورود کالاهای اساسی از این مرز و اجازه ورود همین کالاها از مرزهای واقع در اقلیم کردستان عراق است.
یکی از همین فعالان اجتماعی به نام «ابوعلی» در ویدئوهایی که اخیرا از مرز شلمچه گرفته و در شبکه های اجتماعی منتشر کرده گفته است: «فقط کیوی، لیمو و پیاز، اجازه ورود از مرز شلمچه دارند اما واردات مواد غذایی مانند سیب زمینی، بادمجان، هویج و غیره، ممنوع است. آیا با کیوی می توان غذا پخت؟»
هیات گذرگاه های مرزی در بیانیه اش گفته است که طبق برنامه جدید دولت عراق، درصدد به صفر رساندن عوارض گمرگی و مالیات بر مواد غذایی و کشاورزی است.
این هیات افزوده است که یکی از علل تاخیر در واردات مواد غذایی، کوتاهی واردکنندگان در اخذ موافقت نامه اصولی از وزارتخانه های ذیطرف برای واردات کالا است.
در حالی که در حوزه دولت مرکزی عراق، بحث و جدل بر سر بسته بودن یا نبودن مرز شلمچه و اخذ موافقت نامه های اصولی است، دولت اقلیم کردستان عراق در مصوبه ای روز چهارشنبه اعلام کرد که تمامی مواد غذایی اعم از آرد، برنج، روغن مایع خوارکی، روغن حیوانی، چای، شکر، حبوبات و انواع شیرخشک به مدت دو ماه از عوارض گمرگی مستثنا هستند.
سخنگوی هیات دولت عراق نیز دیروز چهارشنبه از اعطای مجوز واردات موادغذایی به مدت سه ماه خبر داده بود.
«حیدر مجید» در کنفرانسی گفت: دولت برای مقابله با بحران مواد غذایی مجموعه ای از تدابیر را اتخاذ کرده که از جمله آن به وزارت بازرگانی اجازه داده که گندم وارد کند به شرطی که این واردات از سقف سه میلیون تن تجاوز نکند و همچنین عوارض گمرگی را بر مواد غذایی و ساختمانی و دارویی را صفر کرده است.
این در حالی است که وزارت کشاورزی عراق دو روز قبل از آن اعلام کرد که به دلیل پایین بودن تولید داخلی تصمیم به اعطای مجوز واردات سیب زمینی، بادمجان، خیار و گوجه فرنگی گرفته است.
بازرگانان، اهالی، فعالان سیاسی و نمایندگان پارلمانی استان های جنوبی و مرکزی عراق می گویند که تاکنون مرزهای واقع در اقلیم کردستان عراق که خارج از سلطه دولت مرکزی هستند، از این مصوبات دولت مرکزی بهره برده اند.
به گفته آنها، ممنوعیت، محدودیت سازی و مانع تراشی فقط مشمول گذرگاه های واقع در حیطه دولت مرکزی عراق به ویژه گذرگاه مرزی مهمی مانند شلمچه است امری که باعث شده تا بازرگانان در این مناطق، ناچار شوند با هزینه های بیشتر، کالاهای مورد نیاز را از طریق گذرگاه های مرزی واقع در اقلیم کردستان عراق وارد کنند.
اعتراض به افزایش قیمت مواد غذایی، اخیرا تعدادی از شهرهای جنوب و مرکز عراق را در برگرفته و از این رو فشارهای مردمی و سیاسی بر دولت برای گشایش مرز شلمچه بیشتر شده است.
دولت عراق در دو سال گذشته در نتیجه همه گیری کرونا، دستور بستن گذرگاه های مرزی را داد اما باوجود فروکش کردن خطر کرونا، به اعتقاد فعالان سیاسی و اجتماعی و بازرگانان عراقی، محدودسازی ها همچنان در گذرگاه های مرزی واقع در حیطه دولت مرکزی ادامه دارد، امری که تاثیرات نامطلوبی بر امنیت غذایی عراق می گذارد و فشار را بر اقشار فقیر مضاعف کرده است.                           ",https://www.asriran.com/003UxE
833975,۱۴۰۱/۰۱/۱۸,سیاست خارجی,لغو روادید گذرنامه‌های دیپلماتیک و خاص بین ایران و قطر,هیات دولت قطر با توافقنامه لغو روادید گذرنامه های دیپلماتیک و خاص بین ایران و قطر موافقت کرد.,"به گزارش ایسنا، حمید رضا دهقانی سفیر ایران در دوحه با انتشار عکسی از این موضوع نوشت : « ‏مصوبه هیات دولت قطر جهت اجرایی کردن ""توافقنامه لغو روادید گذرنامه های دیپلماتیک و خاص بین دو کشور"" این توافقنامه یکی از ۱۴ توافقنامه و یادداشت تفاهمی بود که در سفر ماه گذشته ریاست محترم جمهوری به قطر بین وزرای خارجه دو کشور امضاء شد.»                           ",https://www.asriran.com/003UxD
833974,۱۴۰۱/۰۱/۱۸,بین الملل,آمریکا به صورت یکجانبه کانال ارتباط با روسیه را مسدود کرد,«اولگ خارموف»، معاون دبیر شورای امنیت ملی روسیه امروز پنجشنبه تصریح کرد که ایالات متحده به صورت یکجانبه کانال ارتباطی ایجادشده توسط مسکو برای گفت‌وگو بر سر مسائل امنیت سایبری را منحل کرده است.,"روسیه می‌گوید آمریکا به صورت یکجانبه کانال تعامل با روسیه در خصوص مسائل امنیت سایبری را مسدود کرده است.
به گزارش فارس، روسیه امروز پنجشنبه اعلام کرد آمریکا به صورت یکجانبه کانال ایجادشده توسط روسیه برای تعامل دو کشور بر سر مسائل امنیت سایبری را منحل کرده است.
وبگاه خبرگزاری «اسپوتنیک» نوشته امنیت سایبری یکی از معدود مسائلی بود که روسیه و آمریکا بر سر آن به پیشرفت‌هایی دست یافته بودند. «ولادیمیر پوتین»، رئیس‌جمهور روسیه بعد از دیدارش با «جو بایدن»، رئیس‌جمهور امریکا در ژنو در تابستان گذشته گفته بود که همکاری دو کشور بر سر مسائل سایبری حائز اهمیت بسیاری است.
«اولگ خارموف»، معاون دبیر شورای امنیت ملی روسیه امروز پنجشنبه تصریح کرد که ایالات متحده به صورت یکجانبه کانال ارتباطی ایجادشده توسط مسکو برای گفت‌وگو بر سر مسائل امنیت سایبری را منحل کرده است.
روسیه از روز ۵ اسفند (۲۴ فوریه) دستور حمله نظامی به اوکراین را صادر کرد. این تحول چند روز بعد از آن رخ داد که مسکو رسماً استقلال جمهوری‌های «دونتسک» و «لوهانسک» در شرق اوکراین را به رسمیت شناخت. ولادیمیر پوتین، رئیس‌جمهور روسیه هدف از عملیات نظامی کشورش را «غیرنظامی کردن اوکراین» و «نازی‌زدایی» از این کشور اعلام کرد.
روسیه همچنین اعلام کرده اوکراین به تعهداتش ذیل توافقات مینسک که در سال‌های ۲۰۱۴ و ۲۰۱۵ برای حل مناقشه‌های موجود میان جدایی‌خواهان و کی‌یف حاصل شده بود عمل نکرده است.
اوکراین ساعاتی بعد از حمله روسیه اعلام کرد تمامی ارتباطات دیپلماتیک با این کشور را قطع کرده است. کشورهای غربی در واکنش به اقدام نظامی روسیه تا کنون در چندین نوبت تحریم‌هایی را علیه اکثر نهادهای مالی، بخش انرژی و نخبگان سیاسی مسکو اعلام کرده و از جمله ارتباط چند بانک این کشور با سامانه پیام‌رسان بانکی سوئیفت را قطع کرده‌اند.                           ",https://www.asriran.com/003UxC
833973,۱۴۰۱/۰۱/۱۸,بین الملل,بازگشایی اولین موزه تمدن اسلامی در مسجد استانبول,مسئولان موزه می‌گویند که بازدیدکنندگان می‌توانند آثاری از ردپای منسوب به پیامبر اسلام، پرده کعبه، کافه‌های سلطان، دفترچه یادداشت دوران کودکی سلطان محمد و سکه‌های دوران عثمانی را ببینند.,"مسئولان فرهنگی کشور ترکیه می‌گویند که روز جمعه (فردا) اولین موزه تمدن اسلامی این کشور در بزرگترین مسجد استانبول افتتاح خواهد شد.
به گزارش ایرنا به نقل از آناتولی، اولین موزه تمدن اسلامی کشور ترکیه قرار است با حضور ""رجب طیب اردوغان"" رئیس جمهور این کشور در بزرگترین مسجد استانبول افتتاح شود.
این موزه که در مجموعه مسجد جامع کاملیکا استانبول واقع و در محوطه‌ای به مساحت ۱۰هزار متر مربع ساخته شده است، مجموعه اشیاء قدیمی و آثار منتخب از موزه‌های دیگر این کشور از جمله کاخ توپکاپی، موزه هنرهای ترکی و اسلامی استانبول تهیه شده است.
این موزه دارای آثار منحصر به فردی است که ۱۲۰۰ سال از تاریخ اسلام را نشان می‌دهد که بسیاری از آنها قبلا هرگز به نمایش گذاشته نشده است.
به گفته مسئولان وزارت گردشگری ترکیه این موزه با داشتن حدود ۸۰۰ اثر منعکس کننده پیشرفت هنر اسلامی از قرن هفتم تا نوزدهم شامل ۱۵ بخش موضوعی مانند هنر، آثار منسوب به حضرت محمد (ص) و عناصر معماری و تزئینی در هنر اسلامی است.
مسئولان موزه می‌گویند که بازدیدکنندگان می‌توانند آثاری از ردپای منسوب به پیامبر اسلام، پرده کعبه، کافه‌های سلطان، دفترچه یادداشت دوران کودکی سلطان محمد و سکه‌های دوران عثمانی را ببینند.                           ",https://www.asriran.com/003UxB
833972,۱۴۰۱/۰۱/۱۸,ورزشی,آغاز بلیت فروشی دیدار پرسپولیس - آلومینیوم,هواداران پرسپولیس می‌توانند با مراجعه به سامانه https://footballeticket.ir اقدام به خرید بلیت این بازی نمایند.,"بلیت فروشی دیدار تیم‌های پرسپولیس و آلومینیوم آغاز شد.
به گزارش تسنیم و به نقل از سایت باشگاه پرسپولیس، بلیت فروشی دیدار پرسپولیس-آلومینیوم از مرحله یک چهارم نهایی جام حذفی از ساعت 17 امروز (پنجشنبه) از طریق سامانه فروش بلیت الکترونیک شروع شد.
هواداران پرسپولیس می‌توانند با مراجعه به سامانه https://footballeticket.ir اقدام به خرید بلیت این بازی نمایند.
تنها کسانی می‌توانند اقدام به خرید بلیت نمایند که دو دوز واکسن زده باشند.
این بازی از ساعت 20:30 شنبه 20 فروردین در ورزشگاه آزادی برگزار می‌شود.                           ",https://www.asriran.com/003UxA
833971,۱۴۰۱/۰۱/۱۸,بین الملل,زخمی شدن ۲ نظامی آمریکایی در حمله راکتی به شرق سوریه,شبکه خبری رووداو به نقل از مسئولان آمریکایی گزارش داد که در این حمله راکتی دو نظامی ارتش آمریکا زخمی شدند.,"حمله راکتی صبح امروز به یک پایگاه آمریکایی در میدان نفتی العمر در شرق سوریه به زخمی شدن دو نظامی آمریکایی منجر شد.
به گزارش ایسنا، صبح امروز پایگاه نیروهای آمریکایی در میدان نفتی «العمر» در دیرالزور سوریه هدف حمله راکتی قرار گرفت.
شبکه خبری رووداو به نقل از مسئولان آمریکایی گزارش داد که در این حمله راکتی دو نظامی ارتش آمریکا زخمی شدند.                           ",https://www.asriran.com/003Ux9
833970,۱۴۰۱/۰۱/۱۸,ورزشی,دستمزد لواندوفسکی در بارسلونا مشخص شد,بارسلونا جدی ترین مشتری لواندوفسکی است. آنها ابتدا در تلاش هستند تا خود لوا را راضی به جدایی کنند و توافق را حاصل کنند. باشگاه بارسلونا قرارداد سه ساله با مبلغ ۸ میلیون یورو برای هر سال را به ستاره لهستانی ارائه داده و منتظر جواب او است.,"باشگاه بارسلونا برای حل مشکل گلزنی خود قصد به خدمت گرفتن مهاجم بایرن مونیخ را دارد.
به گزارش ایرنا، تیم فوتبال بارسلونا، برای حل مشکل گلزنی خود، قصد دارد تا رابرت لواندوفسکی ستاره گلزنی بایرن مونیخ را به خدمت بگیرد.
آبی‌اناری‌ها از مدت‌ها قبل به دنبال خرید یک مهاجم شش دانگ بودند و هدف اصلی آنها کیلیان امباپه و یا ارلینگ هالند بود اما به نظر می‌رسد که بارسایی‌ها در نهایت شانسی برای جذب این دو ستاره جوان شاهد نیستند. به همین خاطر آنها به دنبال جذب رابرت لواندوفسکی مهاجم بایرن مونیخ رفتند.
کاپیتان تیم ملی لهستان تا سال ۲۰۲۳ با باوارییایی‌ها قرارداد دارد و به همین خاطر تنها در صورتی می‌تواند از این بازیکن ۳۳ ساله کسب درآمد کند که او را به فروش برساند. به همین خاطر ممکن است او سال آخر حضور در آلیانز آره‌نا را تجربه کند.
بارسلونا جدی ترین مشتری لواندوفسکی است. آنها ابتدا در تلاش هستند تا خود لوا را راضی به جدایی کنند و توافق را حاصل کنند. باشگاه بارسلونا قرارداد سه ساله با مبلغ ۸ میلیون یورو برای هر سال را به ستاره لهستانی ارائه داده و منتظر جواب او است.                           ",https://www.asriran.com/003Ux8
833969,۱۴۰۱/۰۱/۱۸,بین الملل,تلاش اوکراین برای تخلیه غیرنظامیان از شهرهای شرقی و جنوبی,«ولادیمیر پوتین» رئیس جمهوری روسیه ۲۱ فوریه/۲ اسفند ۱۴۰۰ با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانتسک را در منطقه دونباس به رسمیت شناخت.,"مقامات اوکراینی از زنان، کودکان و سالمندان ساکن شهرهای شرقی و جنوبی این کشور خواستند از این شهرها به سمت محل امن خارج شوند.
به گزارش ایرنا، شهردار شهر دنیپرو در شرق اوکراین ازهمه غیرنظامیان خواست این شهر را ترک کنند، مقامات منطقه لوهانسک در شهر دنیپرو نیز هشدارهای مشابهی صادر کرده اند. فرماندار محلی لوهانسک دیروز از غیرنظامیان خواسته بود از منطقه خارج شوند.
کی‌یف می گوید روسیه بار دیگر برای حمله به منطقه دنباس شامل دونتسک و لوهانسک آماده می شود. بوریاس فیلاتوف شهردار شهر دنیپرو گفت: شرایط در دونباس به تدریج بدتر می شود و ماه آوریل (فروردین/ اردیبهشت) ماه سخت تری است. همه کسانی که می توانند باید شهر را ترک کنند، همه زنان، کودکان و سالمندان و کسانی که به طور مستقیم در اداره امور اقتصادی شهر دخیل نیستند.
این شهر که ۱ میلیون نفر جمعیت داشت تاکنون از درگیری های شدیدتر مشابه شهرهای دیگر در جنوب و شرق اوکراین مانند ماریوپل در امان بوده است.
در همین حال بر اساس گزارش دیگری از رویترز، ایرینا ورشچوک معاون نخست وزیر اوکراین نیز امروز از توافقی با روسیه برای بازکردن ۱۰ گذرگاه امن بیشتر در جنوب و شرق اوکراین برای تخلیه غیرنظامیان خبر داد اما گفت که ساکنان شهر ماریوپل برای خروج از این شهر تحت محاصره باید از خودروهای شخصی استفاده کنند.
«ولادیمیر پوتین» رئیس جمهوری روسیه ۲۱ فوریه/۲ اسفند ۱۴۰۰ با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانتسک را در منطقه دونباس به رسمیت شناخت.
وی سه روز بعد، یعنی ۵ اسفند/۲۴ فوریه آغاز «عملیات نظامی ویژه» علیه اوکراین را اعلام کرد و روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین همچنان ادامه دارد و امروز وارد چهل و دومین روز خود شده است.
آمریکا و اتحادیه اروپا با اعمال تحریم های مختلف به این اقدام روسیه واکنش نشان داده اند. واقعه شهر بوچا و کشته شدن ۳۵۰ تا ۴۰۰ غیرنظامی در شهری تحت اشغال نیروهای روسیه، طی روزهای گذشته موجب تشدید تحریم ها شد. در حالی که مسکو دست داشتن در این اقدام را رد می کند و سازمان ملل برای بررسی مساله برای روشن شدن عاملان آن فراخوانده است، کشورهای اروپایی انگشت اتهام را به سمت مسکو گرفته و کرملین را عامل آنچه برخی «جنایت جنگی» می خوانند، دانسته اند.                           ",https://www.asriran.com/003Ux7
833968,۱۴۰۱/۰۱/۱۸,اجتماعی ,نماینده مردم تبریز در مجلس: برخی از مردم با قاشق روغن تهیه می‌کنند و نان قسطی می‌خرند,علیرضا منادی در آیین معارفه شهردار تبریز افزود: اغلب مشکلات اجتماعی ریشه اقتصادی دارد به عنوان مثال بر اساس گزارشات دریافتی، هنگام پرداخت ماهانه یارانه‌ها، چند روزی آمار سرقت کاهش می‌یابد.,"علیرضا منادی، نماینده مردم تبریز در مجلس گفت: فقر در حاشیه های تبریز بی‌داد می‌کند بطوریکه امروز برخی از مردم با قاشق روغن تهیه می‌کنند و نان قسطی می‌خرند.
به گزارش خبرآنلاین، علیرضا منادی در آیین معارفه شهردار تبریز افزود: اغلب مشکلات اجتماعی ریشه اقتصادی دارد به عنوان مثال بر اساس گزارشات دریافتی، هنگام پرداخت ماهانه یارانه‌ها، چند روزی آمار سرقت کاهش می‌یابد.
وی خطاب به سرمایه داران و متولین توصیه کرد که در این ماه مبارک، سرمایه‌داران و اقشار مرفه تبریز به کمک مردم نیازمند بشتابند .
منادی یادآور شد: تبریز خیلی عقب مانده وباسد دست در دست هم، عقب ماندگی‌های این شهر جبران شود.
مسعود پزشکیان، نماینده مردم تبریز در مجلس نیز در این آیین گفت: آثار تزکیه نفس ماه رمضان باید در ارتقای بهره‌وری و بهبود رفتار سازمانی در ادارات نمایان شود.
وی ادامه داد: ماه رمضان باید بهانه‌ای برای آموزش و تزکیه در سیستم اداری باشد تا در راه خدمت به خلق خدا یک قدم نسبت به گذشته بهتر باشیم
پزشکیان تصریح کرد: اگر نماز و روزه و دعاهای ما در این ماه مبارک، تغییری در اخلاق و رفتارمان ایجاد نکند، طاعات و عبادات، موثر نبوده است.                           ",https://www.asriran.com/003Ux6
833967,۱۴۰۱/۰۱/۱۸,اجتماعی ,شهادت دومین طلبه حادثه تروریستی حرم رضوی,این 3 طلبه از طلاب جهادی و مخلصی بودند که سالها برای محرومیت زدایی حاشیه شهر مشهد خدمت می کردند و امروز در راه جلسه گروه‌های جهادی حاشیه شهر مشهد برای هماهنگی فعالیتهای ماه رمضان بودند.,"‌حجت‌الاسلام دارایی از طلبه‌های مجروح در حادثه تروریستی حرم مطهر رضوی لحظاتی پیش در بیمارستان کامیاب مشهد مقدس ‌به شهادت رسید.
به گزارش تسنیم، در پنجمین روز از ماه مبارک رمضان و در روز خاکسپاری شهید اصلانی، دوست و همراه ایشان حجت‌الاسلام دارایی از طلبه‌های مجروح در حادثه تروریستی حرم مطهر رضوی لحظاتی پیش در بیمارستان کامیاب مشهد مقدس به شهادت رسید.
 همزمان با سومین روز ماه مبارک رمضان، سه طلبه حاضر در صحن پیامبر اعظم(ص) از سوی فردی با ضربات چاقو مورد حمله قرار گرفتند که با تلاش عوامل انتظامات و یگان حفاظت حرم مطهر ضارب بلافاصله بازداشت و تحویل مقامات انتظامی شد و مصدومان به سرعت به بیمارستان منتقل شدند.
این 3 طلبه از طلاب جهادی و مخلصی بودند که سالها برای محرومیت زدایی حاشیه شهر مشهد خدمت می کردند و امروز در راه جلسه گروه‌های جهادی حاشیه شهر مشهد برای هماهنگی فعالیتهای ماه رمضان بودند.                           ",https://www.asriran.com/003Ux5
833966,۱۴۰۱/۰۱/۱۸,اجتماعی ,روزه ممانعتی برای اهدای خون ایجاد نمی‌کند,"حداقل سن ۱۸ سال تمام و حداکثر ۶۵ سال ""اهداکنندگان مستمر تا ٧٠ سال"" ، حداقل وزن ۵۰ کیلوگرم، فواصل اهدا خون هر هشت هفته یکبار مشروط به آنکه تعداد دفعات آن در طول یکسال برای آقایان از چهار بار و برای خانم ها از سه بار تجاوز نکند، از شرایط اهدای خون است.","مدیر پزشکی انتقال خون استان گیلان گفت: روزه داری ممانعتی برای اهدای خون نیست حتی اهداکنندگان مستمر و دارای تجربه اهدای خون می توانند با زبان روزه خون اهدا کنند.
به گزارش ایرنا، رمضان ماه مبارک بندگی و نیایش فرصتی برای انجام کارهای نوعدوستانه از جمله مشارکت در امر اهدای خون برای تامین خون های مورد نیاز بیماران است، برخلاف تصور عامه مردم کارشناسان انتقال خون بیان می کنند که روزه داری ممانعتی برای اهدای خون ندارد.
برخی از روزه داران تصور می کنند که هنگام روزه داری نمی توانند خون اهدا کنند این در حالی است که کارشناسان انتقال خون گیلان با تاکید بر اینکه روزه داران هم می توانند با خیال راحت در امر اهدا خون مشارکت نمایند و جای نگرانی نیست، بنا به توصیه آنان، افراد با مصرف غذای سحری و نوشیدن آب از افطار تا سحر برای تامین آب مورد نیاز بدن می‌توانند خون بدهند.
دکتر گیتی ایزدی‌پور روز پنجشنبه در این باره به خبرنگار ایرنا با بیان اینکه روزه داران برای اهدای خون نیاز به مصرف غذای خاصی ندارند، افزود: روزه داران با صرف سحری و مصرف آب از افطار تا سحر برای تامین آب بدن می توانند برای اهدای خون در طول روز اقدام کنند.
وی بیان داشت: در ماه مبارک رمضان در تعدادی از پایگاه علاوه بر صبح بعد از افطار نیز آماده دریافت خون های اهدایی مردم هستیم
مدیر پزشکی انتقال خون استان گیلان بیان داشت: اهداکنندگان نگران نباشند، پزشکان آموزش دیده در پایگاه های انتقال خون اهداکنندگان دارای شرایط اهدای خون را از بین داوطلبان انتخاب می کنند.
وی با بیان ضرورت مشارکت بیشتر بانوان در گیلان برای اهدای خون اظهار داشت: چهار درصد از خون های اهدایی در این استان از سوی بانوان اهدا می شود بنابرابن نیاز به مشارکت بیشتر آنان برای اهدای خون است.
مدیر پزشکی انتقال خون گیلان با اشاره به اهمیت همکاری همه از جمله بانوان برای فرهنگ سازی اهدای خون افزود: افراد دارای بیماری و نداشتن شرایط اهدای خون می توانند در فرهنگ سازی کار نوعدوستانه اهدای خون مشارکت کنند.
مرکز خونگیری رشت (اداره کل انتقال خون گیلان) به مناسبت ماه مبارک رمضان از شنبه تا چهارشنبه هشت تا ۱۳:۳۰ و عصرها از ساعت ۱۸ تا ۲۳، پنجشنبه هشت تا ۱۳:۳۰ و عصرها ۱۸ تا ۲۲ و جمعه ۸:۳۰ تا ۱۳ و سامانه خونگیری مستقر در شهرداری رشت و اتوبوس ثابت خونگیری در میدان یخسازی رشت صبح ها ۸:۳۰ تا ۱۳ برای خونگیری آماده است.
مرکز انتقال خون شهرستان لاهیجان شنبه تا چهارشنبه صبح ها هشت تا ١٣:٣٠ و عصر ها ١٩ تا ۲۳، پنج شنبه صبح ها هشت تا ١٣:٣٠ و عصر ها ۱۹ تا ۲۲ و سایر پایگاهها شامل انزلی ، آستارا، لنگرود، رودسر، تالش و فومن شنبه تا پنجشنبه ۷:۴۵ تا ۱۳:۱۵ آماده خونگیری است.
سالانه به طور میانگین بیش از ۲۰۰ هزار واحد خون و فرآورده های خونی در استان گیلان تولید می‌شود که این خون‌ها برای مصدومان حوادث، جراحی‌ها، بیماران هموفیلی، فاویسم و افراد نیازمند مورد مصرف قرار می‌گیرند.
استان گیلان به علت گردشگرپذیر بودن و آمار بالای تصادفات، جراحی های قلب و عروق، تعداد زیاد بیماران هموفیلی، تالاسمی و فاویسمی جزو استان های اول کشور به لحاظ مصرف فرآورده های خونی است.
حداقل سن ۱۸ سال تمام و حداکثر ۶۵ سال ""اهداکنندگان مستمر تا ٧٠ سال"" ، حداقل وزن ۵۰ کیلوگرم، فواصل اهدا خون هر هشت هفته یکبار مشروط به آنکه تعداد دفعات آن در طول یکسال برای آقایان از چهار بار و برای خانم ها از سه بار تجاوز نکند، از شرایط اهدای خون است.                           ",https://www.asriran.com/003Ux4
833950,۱۴۰۱/۰۱/۱۸,فرهنگی/هنری,انسان باش! خشونت و آزار جنسی فقط مختص سینماگران نیست,آیا فقط این شکل برخورد در میان سینماگران است؟ در مابقی صنوف، ادارات و ... یا حتی در کوچه و خیابان از این مشکلات خبری نیست؟,"عصر ایران ؛ نهال موسوی - در روزهایی که بیانیه علیه خشونت زنان سینماگر تقریبا موضوع روز رسانه های داخل و خارج از کشور شده است، ویدئو اهانت و برخورد نامناسب با مادر کودک اوتیسمی را دیدیم که نشان می دهد مسئله فراتر از بحث سینماگران است.
همزمان با این موضوع خبری از ادامه اتفاقات دادگاه اصغر فرهادی با آزاده مسیح زاده هم منتشر شد که حسین لامعی (فعال سینمایی) در صفحه اینستاگرامش متنی را استوری کرده و از خانم مسیح زاده به عنوان ""یه هنرجوی دوزاری"" نوشته است که با هر معیاری بخواهیم بسنجیم یک توهین و خشونت کلامی نسبت به آزاده مسیح زاده است. نکته عجیبتر این است که بابک کریمی (بازیگر) استوری لامعی را بازنشر کرده و نوشته : از این بهتر نمی توان توضیح داد و ...
طنز ماجرا اینجاست که چند شب قبل بی بی سی فارسی از بابک کریمی در برنامه‌ای دعوت کرده بود که درباره خشونت‌های جنسی و جنسیتی نسبت به زنان در سینمای ایران حرف زدند و مجری اشاره کرد: «شما از معدود سینماگران مردی هستید که با این بیانیه زنان سینماگر همراه شدید»!

پوریا ذوالفقاری (منتقد سینما) در این باره نوشت: «بابک کریمی استوری‌ای را بازنشر کرده که در آن آزاده مسیح زاده «هنرجوی دوزاری» نامیده شده. به یاد نمی‌اورم در صفحه هیچ یک از سینماگران مرد چنین توهینی به یک خانم شده باشد. بعد دقیقا همین آدم چند شب پیش برای صحبت درباره حقوق و امنیت روانی زنان در بی بی سی حاضر شده ربود. برای پی بردن به فیک بودن آدم‌ها و پوچ بودن ژست‌ها و شعارهایشان بابک کریمی نمونه بسیار مناسبی است».
حال که این جنبش متوقف ساختن خشونت علیه زنان سینماگر به یک کارزار اجتماعی تبدیل شده است، از این نکته غافل نمانیم که فقط خانم‌‌های سینماگر یا هنرمند در معرض چنین رفتارهای نیستند و بلکه در تمام جامعه این موضوع وجود دارد و نمونه بسیار واضح آن هم همین رفتار شخص اهانت کننده به مادر کودک اوتیسمی، که تازه با منت و افسوس به خانم می‌گفت: حیف که بچه همراهته والا ... (بسیار بدتر برخورد می‌کرد!) ، البته پلیس اعلام کرد که فرد هتاک را دستگیر کرده است.
آیا فقط این شکل برخورد در میان سینماگران است؟ در مابقی صنوف، ادارات و ... یا حتی در کوچه و خیابان از این مشکلات خبری نیست؟
در واقع تقلیل دادن چنین اتفاقی فقط به سطح هنرمندان و سینماگران خود یک تبعیض بزرگ است، پس از این فرصت پیش رو استفاده کنیم تا مسئولان و مراجع ذیربط یه شکلی صریح و قانونمند به چنین موضوعاتی بدون لاپوشانی و مصلحت بازی در تمام لایه ها و آحاد جامعه ورود کنند.
واقعیت این است که موقعیت بسیار پیچیده و چند لایه‌ای است و مهمترین نکته این است که این خشونت‌های کلامی و رفتاری در لحظه لحظه زندگی دیده می شود. تاکید دارم که این نکته فقط مختص ایران یا جوامع جهان سوم نیست و در تمام جهان شاهد آن هستیم. پیر و جوان ، باسواد و بی سواد، فقیر و مرفه و ... ندارد هر جا که انسان هست شاهد چنین اتفاقاتی هم هستیم.
  

    کد ویدیو  دانلود    فیلم اصلی          
حتی در درون یک خانواده هم ممکن است انواع و اقسام این تبعیض ها و یا خشونت ها وجود داشته باشد و چه بسیار بچه هایی که خاطرات بسیار بدی از کودکی خود و نوع نگاه والدین در موقعیت مشابه با برادر یا خواهر خود دارند. با تکیه بر استدلال‌هایی چون اون پسر است، تو دختری و ...
نکته مهمتر این که در کتاب های درسی و سیستم آموزشی کشور تا چه حد به این مسائل پرداخته شده است؟ در صداوسیما و رسانه ها چه برنامه های آموزشی برای آگاه سازی مردم صورت گرفته است؟ چند سریال یا فیلم در این زمینه تولید شده است؟ تقریبا صفر!
به ناچار وقتی جای چنین مواردی خالی است باید به خودمان برگردیم، برای پا گذاشتن در راه پایان دادن به چنین معضلاتی اولین قدم این است که هر کسی از خود شروع کند از نگاه خود و فکر و رفتار خود. از خود و خانواده و خود شروع کنیم، کودکانمان را آموزش دهیم تا آنها بدانند که این قضایا چه اثرات مخرب و وحشتناکی می‌تواند در زندگی دیگران بر جای بگذارد.هیچ شخصی وقتی به دنیا می آید در تعیین جنسیت خود هیچ انتخابی نداشته است ، او مرد یا زن به دنیا آمده است (یا با جنسیت دوگانه) اما در اینکه انسان باشد انتخاب خود اوست و البته آموزش و تاثیر اطرافیان بر او .
انسان باشیم.                           ",https://www.asriran.com/003Uwo
833965,۱۴۰۱/۰۱/۱۸,اجتماعی ,دستگیری دومین‌ مظنون به قتل ۲ طلبه اهل سنت در گنبدکاووس,تحقیقات در حال انجام است و منتظر نتیجه اقدامات قضایی و پلیسی در این پرونده هستیم.,"رییس کل دادگستری گلستان گفت: دومین مظنون مربوط به قتل‌ ۲ طلبه در شهرستان گنبدکاووس شناسایی و دستگیر شد.
به گزارش روابط عمومی اداره کل دادگستری استان گلستان، حیدر آسیابی در این ارتباط افزود: مظنون به قتل امروز در دادسرای گنبدکاووس تفیهم اتهام گردید و هم اکنون در بازداشت است.
وی بیان کرد: تحقیقات در حال انجام است و منتظر نتیجه اقدامات قضایی و پلیسی در این پرونده هستیم.
وی ادامه داد: از زمان بروز این حادثه دستور یک تیم ویژه‌ای متشکل از دادستان مرکز استان، دادستان گنبدکاووس و بازپرس پیگیر روند پرونده هستند.
شامگاه شنبه ۱۳ فروردین ۲ نفر طلبه در محله چای بویین گنبدکاووس به قتل رسیدند.                           ",https://www.asriran.com/003Ux3
833964,۱۴۰۱/۰۱/۱۸,بین الملل,پارلمان اروپا تحریم فوری نفت و گاز روسیه را تصویب کرد,تحریم نفت و گاز روسیه پس از جنگ در اوکراین، گرچه هنوز از به گفته مقامات کشورهای اروپایی روی میز قرار دارد، اما وابستگی قاره سبز و هزینه سنگین راه‌های کشورهای جایگزین برای تامین انرژی، به موضوعی چالش برانگیز تبدیل شده و در اتحادیه اروپا با مخالفان جدی روبه رو است.,"پارلمان اروپا در قطعنامه‌ای که امروز (پنجشنبه) به تصویب رسید، خواستار تحریم کلی و فوری واردات نفت، گاز و زغال سنگ از روسیه شد.
به گزارش ایرنا، این قطعنامه با رای ۵۱۳ نماینده پارلمان اروپا از جمله ۲۲ رای مخالف و ۱۹ رای ممتنع به تصویب رسید.
«روبرتا متسولا - Roberta Metsola» رئیس پارلمان اروپا پس از رای گیری در خصوص این مصوبه غیر الزام آور تاکید کرد: این یک لحظه بسیار مهم و گامی قابل توجه است. موضع پارلمان اروپا روشن است و قوی‌ترین پیام‌های حمایتی را برای کسانی که در خط مقدم قرار دارند، ارسال می‌کند.
کمیسیون اروپا به ۲۷ کشور پیشنهاد کرده که تحریم‌ها علیه روسیه را با توقف خرید زغال سنگ از این کشور که ۴۵ درصد مجموع واردات اتحادیه اروپا از این حیث را تشکیل می‌دهد و نیز بستن بنادر اروپایی به روی کشتی‌های روسی افزایش دهند.
روی شیوه‌های اعمال پنجمین دور تحریم‌ها علیه روسیه توسط نمایندگان کشورهای عضو اتحادیه اروپا بحث و بررسی شده است.
پارلمان اروپا خواستار ادامه تحریم‌های بیشتر علیه روسیه می باشد، اما تحریم احتمالی نفت روسیه که ۲۵ درصد مجموع واردات اروپاست و تحریم گاز روسیه که ۴۵ درصد کل واردات این اتحادیه را شامل می‌شود، موضوع‌های بحث‌های شدید میان کشورهای عضو است.
برلین آشکارا عدم تمایل خود با اعمال تحریم‌های بیشتر علیه روسیه را اعلام کرده است.
تحریم نفت و گاز روسیه پس از جنگ در اوکراین، گرچه هنوز از به گفته مقامات کشورهای اروپایی روی میز قرار دارد، اما وابستگی قاره سبز و هزینه سنگین راه‌های کشورهای جایگزین برای تامین انرژی، به موضوعی چالش برانگیز تبدیل شده و در اتحادیه اروپا با مخالفان جدی روبه رو است.
هزینه های گرمایش بسیار گران شده و پیش بینی‌ها با تداوم جنگ در اوکراین و تشدید تحریم‌ها بالاتر خواهد رفت، از این رو برخی کشورها معتقدند که با تحریم نفت و گاز روسیه برای گرم کردن خانه‌ها در زمستان آینده با مشکل جدی روبه رو می شوند و این امر می تواند فشار مردم و مخالفان دولت‌های اروپایی را افزایش داده و این پروژه را با شکست روبه رو سازد.
از سوی دیگر مخالفان تحریم معتقدند که تامین انرژی مورد نیاز و قطع یا کاهش وابستگی به مسکو و یافتن راه ها و کشورهای جدید برای جایگزین کردن نفت و گاز روسیه، هزینه های زیادی به اروپا تحمیل خواهد کرد که با توجه به شرایط و مشکلات اقتصادی ناشی از همه گیری کرونا که بسیاری از کشورها دچار آسیب‌های جدی شده‌اند، برنامه ها و سیاست های دولت ها را برای خروج از بحران ها و عادی شدن وضع اقتصادی زیر سوال خواهد برد و با موانع جدی روبه رو خواهد ساخت.                           ",https://www.asriran.com/003Ux2
833963,۱۴۰۱/۰۱/۱۸,اجتماعی ,حال یکی از مجروحان حادثه حرم مطهر رضوی وخیم است,هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد در منطقه شهرک شهید رجایی (قلعه ساختمان) بوده اند.,"مدیر بیمارستان سوانح و حوادث شهید کامیاب مشهد گفت: در حال حاضر وضعیت کلی حجت‌الاسلام دارایی، دیگر مجروح حادثه تروریستی حرم مطهر رضوی در شرایط وخیم قرار دارد و نیازمند دعای خیر مردم در ماه مبارک رمضان است.
دکتر مسعود خانی روز پنجشنبه در گفت و گو با خبرنگار ایرنا افزود: با توجه به اینکه به طور معمول بیمارانی که مورد حمله و پارگی شکمی قرار می‌گیرند،تکلیفشان بین ۴۸ تا ۷۲ ساعت بعد مشخص می‌شود، اکنون وضعیت حجت الاسلام دارایی به دلیل شدت جراحات قابل ارزیابی نیست.
وی ادامه داد: یک عمل شکمی دیگر دیروز بر روی ایشان توسط جراحان حاذق و پزشکان ماهر مشهد انجام شد و این روحانی اکنون در بخش مراقبت‌های ویژه بیمارستان شهید کامیاب این شهر تحت مراقبت و درمان قرار دارد.
مدیر بیمارستان سوانح و حوادث شهید کامیاب مشهد گفت: این عمل بسیار سنگین و زمانبر بود که کادر درمان و پزشکان تمام تلاش خود را به کار گرفتند و امیدواریم با تلاش‌های صورت گرفته و با لطف الهی و عنایت امام رضا(ع) و همچنین دعای خیر مردم در این ماه مبارک سلامتی این روحانی بزرگوار هر چه زودتر حاصل شود.
وی گفت: حجت‌الاسلام پاکدامن روحانی مجروح دیگر جهت ادامه درمان دیروز به بیمارستان رضوی مشهد منتقل شد.
یک فرد تکفیری روز سه شنبه ۱۶ فروردین ماه در صحن پیامبر اعظم حرم امام رضا(ع) با چاقو به سه روحانی حمله کرد.
هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد در منطقه شهرک شهید رجایی (قلعه ساختمان) بوده اند.
حجج اسلام پاکدامن و دارایی پس از جراحی در بخش مراقب‌های ویژه بستری شدند که حجج اسلام پاکدامن به وضعیت پایداری رسیده و بهتر شدند و به بیمارستان رضوی منتقل شدند اما حجت‌الاسلام اصلانی یکی دیگر از روحانیان مضروب بر اثر شدت جراحات وارده به شهادت رسید.                           ",https://www.asriran.com/003Ux1
833962,۱۴۰۱/۰۱/۱۸,بین الملل,فرانسه، سفیر روسیه را احضار کرد,حساب رسمی کاربری سفارت روسیه در فرانسه در توئیتی که بعدا پاک شد، تصویری از یک صحنه فیلم و افرادی برای فیلمبرداری منتشر کرد که بالای آن نوشته شده بود؛ صحنه فیلم، شهر بوچا.,"فرانسه امروز (پنجشنبه) در پی انتشار توئیتی در مورد وقایع شهر بوچا توسط حساب کاربری سفارت روسیه در شبکه اجتماعی توئیتر ضمن تحریک‌آمیز و نامناسب خواندن این اقدام، سفیر این کشور را احضار کرد.
به گزارش ایرنا از رویترز، ""ژان ایو لودریان"" وزیر امور خارجه فرانسه در توئیتی در مورد تصمیم برای احضار ""آلکسی مشکوف"" سفیر روسیه در فرانسه نوشت: ما با هر اقدام روسیه برای مخدوش کردن روند اطلاع رسانی جنگ اوکراین مبارزه خواهیم کرد.
حساب رسمی کاربری سفارت روسیه در فرانسه در توئیتی که بعدا پاک شد، تصویری از یک صحنه فیلم و افرادی برای فیلمبرداری منتشر کرد که بالای آن نوشته شده بود؛ صحنه فیلم، شهر بوچا.
به گزارش ایرنا، «ولادیمیر پوتین» رئیس جمهوری روسیه ۲۱ فوریه/۲ اسفند ۱۴۰۰ با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانتسک را در منطقه دونباس به رسمیت شناخت.
وی سه روز بعد؛ یعنی ۵ اسفند/۲۴ فوریه آغاز «عملیات نظامی ویژه» علیه اوکراین را اعلام کرد و روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین همچنان ادامه دارد و امروز وارد چهل و دومین روز خود شده است.
یکی از واکنش های کشورهای اروپایی به این جنگ اخراج دیپلمات های روسیه بود که با رخداد واقعه بوچا و کشته شدن ۳۵۰ تا ۴۰۰ غیرنظامی در شهری تحت اشغال نیروهای روسیه، شدت و سرعت گرفت. در حالی که مسکو دست داشتن در این اقدام را رد می کند و سازمان ملل برای بررسی مساله برای روشن شدن عاملان آن فراخوانده است، کشورهای اروپایی انگشت اتهام را به سمت مسکو گرفته و کرملین را عامل آنچه برخی «جنایت جنگی» می خوانند، گرفته اند.                           ",https://www.asriran.com/003Ux0
833961,۱۴۰۱/۰۱/۱۸,اجتماعی ,صادرات ۴ میلیون دز واکسن ایرانی کرونا,معاون وزیر بهداشت با اشاره به اینکه واکسن برکت در مراحل نهایی دریافت تاییدیه WHO قرار دارد، اظهار کرد: پرونده های زیادی به سازمان بهداشت جهانی ارسال شده که بررسی آن ها زمان بر است، چند واکسن دیگر تولید داخل نیز مستندات خود را به WHO ارسال کرده و در نوبت هستند.,"معاون وزیر بهداشت و رئیس سازمان غذا و دارو با اشاره به اشباع تولید واکسن کرونا در کشور، گفت: ظرفیت تولید ماهانه ۵۰ میلیون دز واکسن کرونا در کشور وجود دارد.
به گزارش ایسنا و بنابر اعلام روابط عمومی سازمان غذا ودارو، دکتر بهرام دارایی با اشاره به اینکه می‌توانیم ماهانه ۵۰ میلیون دز واکسن کرونا در کشور تولید کنیم که چندین برابر نیاز داخل کشور است، عنوان کرد: برخی از تولیدکنندگان داخلی توانسته اند مشتری های خارجی را جذب کنند و نزدیک به ۴ میلیون دز واکسن تاکنون صادر کرده‌ایم.
وی افزود: خوشبختانه در زمینه تولید واکسن های mRNA نیز به نتایج مطلوب رسیده ایم که امیدواریم در آینده نزدیک تاییدیه های لازم را برای مصرف دریافت کنند.
معاون وزیر بهداشت با اشاره به اینکه واکسن برکت در مراحل نهایی دریافت تاییدیه WHO قرار دارد، اظهار کرد: پرونده های زیادی به سازمان بهداشت جهانی ارسال شده که بررسی آن ها زمان بر است، چند واکسن دیگر تولید داخل نیز مستندات خود را به WHO ارسال کرده و در نوبت هستند.                           ",https://www.asriran.com/003Uwz
833960,۱۴۰۱/۰۱/۱۸,سیاسی,دیدار مردم با رئیسی در مترو حین سفر به استان البرز (عکس),رئیس جمهور با مترو به مركز استان البرز، كرج رفت. مردم با رئیسی در مترو حین سفر دیدار کردند.,,https://www.asriran.com/003Uwy
833959,۱۴۰۱/۰۱/۱۸,اجتماعی ,درگیری مسلحانه مرزبانان ‌با اعضای باند قاچاق سلاح در ‌خوزستان/ دستگیری ۳ نفر,در این درگیری مسلحانه 30 قبضه سلاح جنگی، کلت کمری به همراه 60 تیغه خشاب کشف شد.,"فرمانده مرزبانی انتظامی کشور از درگیری مسلحانه مرزبانان استان خوزستان با باند قاچاق سلاح و مهمات در منطقه مرزی هورالعظیم خوزستان خبر داد.
به گزارش پایگاه خبری پلیس، سردار احمدعلی گودرزی در باره جزئیات این خبر اظهار داشت: در راستای طرح انسداد مرز و جلوگیری از قاچاق در نوار مرزی و به دنبال اطلاع مأموران هنگ مرزی دشت آزادگان مبنی بر ورود یک محموله سلاح جنگی از هورالعظیم به داخل خاک کشورمان، تحقیقات اطلاعاتی گسترده‌ای جهت شناسایی و دستگیری عاملان در دستور کار مرزبانان قرار گرفت.
وی افزود: در نتیجه 72 ساعت تلاش بی‌وقفه مرزبانان غیور استان با همکاری سربازان گمنام امام زمان (ع) در مناطق مرزی و اجرای گشت و کمین‌ های هدفمند سرانجام باند مورد نظر پس از ورود به منطقه مرزی هورالعظیم در کمین مأموران قرار گرفت که در یک درگیری مسلحانه سنگین باند قاچاقچی مورد نظر منهدم و دو نفر از اشرار مسلح که در این درگیری زخمی شده بودند نیز دستگیر شدند.
سردار گودرزی با بیان اینکه در این عملیات یک قایق موتوری نیز توقیف شد، افزود: در این درگیری مسلحانه 30 قبضه سلاح جنگی، کلت کمری به همراه 60 تیغه خشاب کشف شد.
فرمانده مرزبانی انتظامی کشور خاطرنشان کرد: در این رابطه پرونده مقدماتی تشکیل و متهمان به همراه محموله کشف شده به مراجع قضائی تحویل شد.                           ",https://www.asriran.com/003Uwx
833958,۱۴۰۱/۰۱/۱۸,اجتماعی ,مراسم تشییع پیکر حجت الاسلام اصلانی در مشهد (عکس),مراسم تشییع شهید حادثه در حرم مطهر رضوی، حجت‌الاسلام محمد اصلانی ظهر پنجشنبه با حضور اقشار مختلف مردم و مسوولان برگزار شد.,,https://www.asriran.com/003Uww
833957,۱۴۰۱/۰۱/۱۸,سیاسی,علم‌الهدی: عامل جنایت در حرم امام رضا (ع) پیاده نظام آمریکا است/ رویداد به شهادت امام حسین (ع) بی شباهت نبود,علم‌الهدی: هیچ چیزی جز شهادت شایسته این شهید والامقام نبود، که روزه‌دار در حرم امام رضا(ع) شهید شود، رویدادی که به شهادت امام حسین(ع) بی شباهت نبود و با لب تشنه به شهادت رسید.,"نماینده ولی فقیه در خراسان رضوی گفت: عامل جنایت در حرم مطهر امام‌رضا (ع) که سه روحانی برجسته را به خاک و خون کشید، پیاده نظام آمریکا و عنصر ناپاک تکفیری است.
به گزارش ایرنا؛ سید احمد علم‌الهدی روز پنجشنبه در سخنرانی پیش از اقامه نماز بر پیکر شهید حادثه تروریستی در حرم امام رضا(ع) افزود: بزرگترین مصیبت این حادثه دلخراش برای ما اهانت به حرم امام رضا (ع) بود.
وی ادامه داد: در کنار حرم رضوی، انسانهای زیادی در طول تاریخ به خاک و خون کشیده شدند اما به شکلی که شهید اصلانی به شهادت رسید، تاکنون اتفاق نیفتاده بود.
نماینده ولی فقیه در خراسان رضوی اظهار داشت: ستاد ساماندهی فرهنگی حاشیه شهر به هشت پهنه تقسیم شده و در راس هر بخش یک عالم برجسته عهده‌دار مسوولیت است.
وی بیان کرد: عامل اجرایی اقدامات حاشیه شهر این علما هستند و رییس تمام پهنه‌های هشت گانه برادر ۲ شهید و جانباز دفاع مقدس مجاهد و انقلابی، حجت الاسلام شهید اصلانی بود که به طور شبانه‌روزی به مردم خدمت می‌کرد.
علم الهدی افزود: سه روحانی که مورد تهاجم قرار گرفتند از علمای فعال حوزه محرومیت زدایی در حاشیه شهر مشهد بودند. شهید اصلانی هم در محرومیت زدایی و فعالیتهای فرهنگی و هم مسأله رسیدگی به افراد بی بضاعت در جریان مواسات یکی از افراد پابه کار بود.
وی گفت: به خانواده های بی‌سرپرستی که مورد حمایت شهید اصلانی بودند و به خانواده این شهید والامقام تبریک و تسلیت می‌گویم.
نماینده ولی فقیه در خراسان رضوی بیان کرد: عزیزان فداکار انقلابی ما با کمال قدرت خط اصیل خدمتگزاری را ادامه خواهند داد و فقدان او را با فداکاری و خدمات بیشتر جبران خواهند کرد.
علم‌الهدی اظهار داشت: هیچ چیزی جز شهادت شایسته این شهید والامقام نبود، که روزه‌دار در حرم امام رضا(ع) شهید شود، رویدادی که به شهادت امام حسین(ع) بی شباهت نبود و با لب تشنه به شهادت رسید.
پس از سخنرانی آیت الله علم الهدی، نماز میت توسط نماینده ولی فقیه در خراسان رضوی بر پیکر شهید اصلانی اقامه شد.
شهید اصلانی که پیش از این قرار بود در رواق حضرت زهرا(س) به خاک سپرده شود با درخواست خانواده‌اش و موافقت تولیت آستان قدس رضوی، در صحن جمهوری اسلامی و در کنار شهدای انفجار حرم مطهر رضوی به خاک سپرده شد.
صبح دیروز نیز مراسم تشییع این شهید والامقام در زادگاهش شهر سده خواف برگزار شد. همچنین شب گذشته مراسم وداع با پیکر شهید حادثه تروریستی روز شانزدهم فروردین در حرم مطهر رضوی، با سخنرانی تولیت آستان قدس رضوی در صحن پیامبر اعظم(ص) شد.
یک فرد تکفیری روز سه شنبه ۱۶ فروردین ماه در صحن پیامبر اعظم حرم امام رضا(ع) با چاقو به سه روحانی حمله کرد.
هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد بوده اند.در این حمله تروریستی حجت‌الاسلام اصلانی بر اثر شدت جراحات وارده به شهادت رسید اما حجج اسلام پاکدامن و دارایی پس از جراحی در بیمارستان بستری هستند.                           ",https://www.asriran.com/003Uwv
833956,۱۴۰۱/۰۱/۱۸,ورزشی,جریمه برادران مجیدی با حکم کمیته انضباطی,باشگاه استقلال به دلیل مسئولیت تضامنی در قبال رفتار اعضا و همینطور سو رفتار تیمی ناشی از ۷ اخطار به ترتیب مطابق با ماده ۵۰ و ۵۸ مقررات انضباطی به پرداخت دویست میلیون ریال و دویست و هشتاد میلیون ریال جریمه نقدی محکوم شد.,"کمیته انضباطی فدراسیون فوتبال فرهاد و فرزاد مجیدی را با جرایم مالی و امین قاسمی نژاد را با یک جلسه محرومیت به خاطر تخلفات در بازی استقلال و گل گهر جریمه کرد.
به گزارش ایسنا، بر اساس اعلام کمیته انضباطی در بازی دو تیم استقلال و گل گهر سیرجان از سری مسابقات هفته بیست و یکم برتر فوتبال کشور که پانزدهم اسفند ۱۴۰۰ برگزار شد، فرهاد مجیدی سرمربی تیم استقلال به دلیل رفتار غیر ورزشی به پرداخت پانصد میلیون ریال جریمه نقدی و یک جلسه محرومیت تعلیقی به مدت یک سال از مسابقات لیگ برتر محکوم شد. ضمن اینکه فرزاد مجیدی مربی و رضا آذری بازیکن این تیم نیز به دلیل رفتار غیر ورزشی به پرداخت سیصد میلیون ریال جریمه نقدی محکوم شدند.
علیرضا رضایی دیگر بازیکن استقلال به دلیل رفتار تهاجمی نسبت به نیمکت تیم حریف به پرداخت سیصد میلیون ریال و یک جلسه محرومیت تعلیقی به مدت یک سال از مسابقات لیگ برتر محکوم شد.
همچنین باشگاه استقلال به دلیل مسئولیت تضامنی در قبال رفتار اعضا و همینطور سو رفتار تیمی ناشی از ۷ اخطار به ترتیب مطابق با ماده ۵۰ و ۵۸ مقررات انضباطی به پرداخت دویست میلیون ریال و دویست و هشتاد میلیون ریال جریمه نقدی محکوم شد.
در ادامه آرای مربوط به این دیدار، امین قاسمی نژاد بازیکن تیم گل گهر به دلیل بدرفتاری نسبت به مقام رسمی مسابقه (داور) ضمن پرداخت سیصد میلیون ریال به یک جلسه محرومیت از بازی های لیگ محکوم شد. حیدر افسری سرپرست تیم گل گهر به خاطر رفتار غیر ورزشی به پرداخت سیصد میلیون ریال محکوم شد و باشگاه گل گهر سیرجان به دلیل مسئولیت تضامنی در قبال رفتار اعضا و همینطور سو رفتار تیمی ناشی از ۷ اخطار به ترتیب مطابق با ماده ۵۰ و ۵۸ مقررات انضباطی به پرداخت دویست میلیون ریال و دویست و هشتاد میلیون ریال جریمه نقدی محکوم شد.                           ",https://www.asriran.com/003Uwu
833955,۱۴۰۱/۰۱/۱۸,ورزشی,اعلام آرای انضباطی شهرآورد/ 6 جلسه محرومیت برای یحیی گل‌محمدی/ یک جلسه محرومیت برای غلامپور,باشگاه استقلال نیز به دلیل مسئولیت تضامنی در قبال رفتار اعضا مطابق با ماده 50 مقررات انضباطی به پرداخت دویست میلیون ریال محکوم شد.,"کمیته انضباطی فدراسیون فوتبال آرای مربوط به اتفاقات دیدار تیم‌های فوتبال پرسپولیس و استقلال در هفته بیست‌وسوم لیگ برتر را صادر کرد.
به گزارش سایت فدراسیون فوتبال، بر اساس اعلام کمیته انضباطی در دیدار تیم‌های پرسپولیس و استقلال از هفته بیست‌و‌سوم رقابت‌های لیگ برتر فوتبال کشور که 26 اسفند 1400 برگزار شد، یحیی گل‌محمدی سرمربی تیم فوتبال پرسپولیس به دلیل بدرفتاری در قبال مقام رسمی مسابقه به پرداخت مبلغ یک میلیارد ریال جریمه نقدی و 6 جلسه محرومیت از همراهی تیم در مسابقات لیگ برتر که دو جلسه آن به مدت یک سال تعلیقی است، محکوم شد که این رای قابل تجدیدنظرخواهی است.
همچنین باشگاه پرسپولیس به دلیل مسئولیت تضامنی در قبال رفتار اعضا و همینطور سوء رفتار تیمی ناشی از 6 اخطار به ترتیب مطابق با ماده 50 و 58 مقررات انضباطی به پرداخت دویست میلیون ریال و دویست و چهل میلیون ریال جریمه نقدی محکوم شد. در دیگر بخش آرای مربوط به این بازی بهزاد غلامپور مربی تیم استقلال به دلیل بدرفتاری در قبال بازیکن مقابل به یک جلسه محرومیت از همراهی تیم در لیگ برتر و پرداخت دویست میلیون ریال محکوم شد.
باشگاه استقلال نیز به دلیل مسئولیت تضامنی در قبال رفتار اعضا مطابق با ماده 50 مقررات انضباطی به پرداخت دویست میلیون ریال محکوم شد.
همچنین کلیه آرای مرتبط با این مسابقه به جز محرومیت سرمربی باشگاه پرسپولیس قطعی است.                           ",https://www.asriran.com/003Uwt
833954,۱۴۰۱/۰۱/۱۸,بین الملل,ارزش پول سریلانکا به بدترین عملکرد جهان رسید,سریلانکا با بحران ارز خارجی مواجه است زیرا دولت این کشور با پرداخت بدهی‌های قریب الوقوع، اعتراضات گسترده و وضعیت اضطراری اقتصادی دست و پنجه نرم می‌کند.,"ارزش پول سریلانکا به بدترین عملکرد جهان رسید.
به گزارش ایسنا و به نقل از کارنسی، در روز چهارشنبه ارزش روپیه سریلانکا نزدیک به ۳۰۰ در هر دلار آمریکا بود که ۳۲ درصد نسبت به سال گذشته کاهش داشت.
سریلانکا با بحران ارز خارجی مواجه است زیرا دولت این کشور با پرداخت بدهی‌های قریب الوقوع، اعتراضات گسترده و وضعیت اضطراری اقتصادی دست و پنجه نرم می‌کند.
فایننشال تایمز گزارش کرد: در حالی که رئیس‌جمهور سریلانکا، گوتابایا راجاپاکسا در تلاش برای مهار بحران اقتصادی و سیاسی وخیم‌تر شده است، روپیه سریلانکا به پایین‌ترین سطح سقوط کرد و بدترین عملکرد ارز جهان را ثبت کرد.
این ارز در روز چهارشنبه نزدیک به ۳۰۰ در هر دلار آمریکا بود که نسبت به سال گذشته ۳۲ درصد کاهش داشت حتی از روبل روسیه نیز عقب ماند.
این رقم زمانی ثبت شد که راجاپاکسا به قوانین اضطراری تنها چند روز پس از اعمال آن پایان داد.                           ",https://www.asriran.com/003Uws
833953,۱۴۰۱/۰۱/۱۸,بین الملل,ترکیه: انتقال پرونده قتل خاشقچی به عربستان سعودی,خاشقچی روزنامه نگار واشنگتن پست و از منتقدان سعودی شهریور ۱۳۹۷ در کنسولگری عربستان در استانبول به طرز فجیعی به قتل رسید.,"دستگاه قضایی ترکیه امروز (پنجشنبه) در تصمیمی پرونده قتل «جمال خاشقچی»، روزنامه‌نگار منتقد سعودی را به عربستان ارجاع داد.  
به گزارش ایرنا، رسانه های ترکیه گزارش دادند که در این پرونده که ۲۶ متهم در آن محاکمه می شوند، دادگاه استانبول تصمیم گرفت کار روی این پرونده را متوقف کند و پرونده را به دستگاه قضایی عربستان ارجاع دهد.
 قاضی دادگاه ترکیه گفت که تصمیم گرفته شد که پرونده (قتل خاشقچی) را مختومه کنیم و آن را به عربستان تحویل دهیم.
هفته گذشته دادستان عمومی ترکیه خواستار توقف محاکمه غیابی ۲۶ متهم به قتل خاشقچی و انتقال محاکمه آنها به عربستان شده بود.  
وزارت دادگستری ترکیه «بدون اعتراض» به این موضوع موافقت خود را با این درخواست ابراز کرد.پس از نظر این وزارتخانه، امروز (پنجشنبه) اعلام شد که پرونده خاشقچی به عربستان ارجاع شده است.
در این جلسه که در دادگاه عالی کیفری استانبول برگزار شد، «گوکمن باشبینار» وکیل دادگستری با اعتراض به نظر مثبت وزارت دادگستری کشورش گفت که «تصمیم وزارت دادگستری خلاف قانون است و در این باره میان عربستان و ترکیه توافق نامه دو جانبه ای وجود ندارد.»
وی تاکید کرد: «تحویل پرونده به کشوری (عربستان) که عدالت در آن وجود ندارد، مصداق بی مسئولیتی در قبال مردم ترکیه است. رسانه های منطقه (شنبه /۱۳ فروردین) اعلام کردند که ترکیه به دنبال تلاش برای اصلاح روابط خود با عربستان تصمیم گرفت تا پرونده قتل جمال خاشقچی روزنامه‌نگار سعودی که در خاک این کشور اتفاق افتاد را به عربستان منتقل کند.
شبکه خبری «خبر ترک» در این باره اعلام کرد که وزارت دادگستری ترکیه با انتقال محاکمه مظنونان سعودی الاصل در پرونده قتل جمال خاشقجی، روزنامه‌نگار مقتول مخالف رژیم آل‌سعود به ریاض موافقت کرد.
مهم ترین درخواست ریاض از آنکارا برای رونق پیدا کردن رابطه سیاسی – اقتصادی که همان بسته شدن پرونده قتل فجیع جمال خاشقچی روزنامه نگار سعودی بود، انجام شد و با ارجاع این پرونده به عربستان و چشم پوشی آنکارا از این پرونده، عملا رابطه ترکیه – عربستان به مرحله اوج خود وارد شد.
خاشقچی که روزنامه نگار واشنگتن پست و از مخالفان رژیم سعودی به ویژه ""محمد بن سلمان"" ولیعهد این رژیم محسوب می‌شد، شهریور ۱۳۹۷ در کنسولگری عربستان در استانبول به طرز فجیعی قطعه قطعه شد و به قتل رسید و همین مساله موجب تنش شدید میان آنکارا – ریاض گردید. در کنار این مساله، دخالت های ترکیه در موضوع لیبی و شماری دیگر از کشورهای عربی که در سال ۱۳۸۹ درگیر انقلاب شدند، مسایلی است که ریاض و آنکارا با هم اختلاف داشتند.
اما در چند ماه اخیر آنکارا در صدد بهبود روابط خود با ریاض و سایر کشورهای عربی حوزه خلیج فارس برآمده است که انتقال پرونده جمال خاشقچی به ریاض نشان می دهد مقامات ترکیه سر این پرونده با مقامات سعودی به ویژه ولیعهد این کشور معامله کرده اند.                            ",https://www.asriran.com/003Uwr
833952,۱۴۰۱/۰۱/۱۸,اجتماعی ,پروتکل‌های جدید بهداشتی به دانشگاه‌ها ابلاغ شد,در پروتکل‌های جدید وزارت بهداشت اعلام شده که فاصله ایمن (حداقل ۱ متر) جهت پیشگیری از بروز بیماری بین کارکنان باید رعایت شود و کارکنان از ازدحام و تجمعات غیر ضروری خودداری کرده و ارائه خدمات به صورتی انجام شود که صف ایجاد نشود.,"وزارت بهداشت، درمان و آموزش پزشکی با توجه به حضوری شدن آموزش، پروتکل‌های جدید بهداشتی را به دانشگاه‌ها ابلاغ کرد.
به گزارش ایسنا، با توجه به حضوری شدن آموزش در دانشگاه‌ها و لزوم حفظ سلامت اساتید، دانشجویان و کارکنان دانشگاه‌ها، وزارت بهداشت پروتکل‌های جدید بهداشتی را جهت اطلاع رسانی و اجرایی سازی در امور مربوطه به دانشگاه‌ها، مراکز آموزشی و تحقیقاتی ابلاغ کرد.
در ماده یک این دستورالعمل که مربوط به واکسیناسیون است آمده: همه کارکنان و اساتید مراکز مشمول این دستورالعمل اعم از دائم، موقت، پاره وقت و فصلی یا افرادی که تازه استخدام شده‌اند قبل از شروع به کار باید نسبت به تزریق واکسن کرونا اقدام کنند.
همچنین ارائه مدرک انجام واکسیناسیون کامل تمامی اساتید/دانشجویان در کلیه مقاطع در همان ابتدای ورود به دانشگاه الزامی است.
رؤسا، مدیران، مسئولان این مراکز موظفند در قسمت ورودی مراکز مذکور نسبت به کنترل وضعیت واکسیناسیون کارکنان و همه افرادی که به هر نحوی وارد این مراکز می‌شوند از طریق سامانه‌ها و اپلیکیشن‌های اعلامی وزارت بهداشت اقدام کنند.
همچنین کلیه رؤسا، مدیران، مسئولان، کادر اجرایی، اساتید و دانشجویان باید از ماسک استفاده کنند و فقط در زمان خوردن و آشامیدن ترجیحاً با رعایت فاصله فیزیکی عدم استفاده از ماسک بلامانع است. از ورود افرادی که از ماسک استفاده نمی‌کنند جلوگیری خواهد شد.
در پروتکل‌های جدید وزارت بهداشت اعلام شده که فاصله ایمن (حداقل ۱ متر) جهت پیشگیری از بروز بیماری بین کارکنان باید رعایت شود و کارکنان از ازدحام و تجمعات غیر ضروری خودداری کرده و ارائه خدمات به صورتی انجام شود که صف ایجاد نشود.
غربالگری شاغلین و دانشجویان در همه گیری کووید -۱۹
همچنین گفته شده که کارکنان و دانشجویان در صورت بروز هرگونه علائم مشکوک، تست سریع تشخیص کووید -۱۹ را انجام دهند.
کارکنان و دانشجویان مبتلا به کووید -۱۹، پس از طی دوران درمان و نقاهت، برای بازگشت به دانشگاه‌ها / دانشکده‌ها / مراکز آموزش عالی کشور و نظایر آن لازم است مورد ارزیابی پزشک معتمد مراکز جامع سلامت قرار گیرند.
ورود و یا حضور دانشجویان / اساتید و سایر کارکنان دارای علائم بیماری واگیر (با تاکید بر علائم بیماری کرونا) تحت هر شرایطی به دانشگاه‌ها / دانشکده‌ها / مراکز آموزش عالی کشور و نظایر آن ممنوع است.
شرایط و میزان استفاده از استعلاجی کرونا برای دانشجویان/ اساتید با تأیید پزشک معتمد است.
بنا بر اعلام وزارت بهداشت، مدت زمان جدا سازی و استراحت پزشکی بیماران مبتلا به کووید-۱۹ متناسب با علائم و وضعیت بیمار به شرح ذیل است:
برای افراد دارای تست مثبت بی علامت/ علائم دار خفیف بدون نیاز به بستری (به شرط قطع تب ۲۴ ساعته بدون استفاده از داروی تب بر) مدت استراحت توسط پزشک معالج ۵ روز در نظر گرفته شود.
در صورت تداوم علائم بیماری بعد از ۵ روز در افراد با تست مثبت مدت استراحت بنا به نظر پزشک معالج تا ۱۰ روز می‌تواند تداوم داشته باشد.
در حالات شدید بیماری بنا به نظر پزشک معالج مدت استراحت می‌تواند از ۱۰ روز بیشتر باشد.
دانشجویان دارای علامت کووید در دانشگاه / خوابگاه دانشجویی توسط مسئولین مربوطه جهت تست PCR ارجاع شده و در صورت مثبت شدن تست یا تأیید پزشک معتمد در محل قرنطینه دانشجویی / منزل بر اساس روزهای استعلاجی تشخیص داده شده توسط پزشک معالج قرنطینه و در صورت مساعد بودن اوضاع عمومی تحت آموزش مجازی قرار گیرد.
در اطلاعیه وزارت بهداشت در خصوص افراد دارای مواجهه مستقیم با دانشجوی مبتلا به کووید -19 آمده که اشخاصی که با بیمار مبتلا به کرونا ویروس قطعی تماس داشته‌اند، باید تست سریع کرونا انجام دهند و و ضعیت دانشجویان تست شده توسط ناظرین مراکز جامع سلامت به مدت ۵ روز پایش شود.
خوابگاه‌های دانشجویی
وزارت بهداشت اعلام کرده که استفاده از خوابگاه‌های دانشجویی فقط برای دانشجویانی که واکسیناسیون کامل (۳ دوز) انجام داده‌اند مجاز است. (به جز افرادی که منع پزشکی دارند و یا زمان تزریق دوره بعدی واکسن آنها فرا نرسیده باشد.
استفاده دانشجویان از ماسک در محل‌های عمومی خوابگاه مانند آشپزخانه، نمازخانه، سالن‌های ورزشی، سالن مطالعه، سالن تلویزیون و… با رعایت فاصله گذاری ایمن الزامی است.
رعایت مسائل بهداشتی، گندزدایی، و نظافت در مکان‌های عمومی و سرویس‌های بهداشتی در خوابگاه‌ها الزامی است.
کلیه کارکنان خوابگاه ملزم به استفاده از وسایل حفاظت فردی نظیر ماسک هستند.
نصب علائم متعدد هشدار بیماری کووید- ۱۹ در محل دید دانشجویان در خوابگاه‌های دانشجویی الزامی است.
اتاق مجزا جهت قرنطینه دانشجویان خوابگاهی دارای نشانه یا مبتلا به بیماری کووید -۱۹ الزامی است.
کارگاه‌ها و آزمایشگاه‌ها
در این اطلاعیه راجع به پروتکل‌های بهداشتی لازم در کارگاه ها و آزمایشگاه‌ها آمده که لازم است هنگام انجام کار عملی و یا تئوری در کارگاه و آزمایشگاه فاصله ایمن افراد رعایت شود.
همچنین،‌وجود سیستم تهویه در محل کارگاه و آزمایشگاه ضروری است. استفاده افراد از محل کارگاه و آزمایشگاه جهت انجام کارهای اداری ممنوع است.
هنگام کار در آزمایشگاه نیز حتماً از وسایل حفاظت فردی مانند دستکش یک بار مصرف و ماسک استفاده شود.                           ",https://www.asriran.com/003Uwq
833951,۱۴۰۱/۰۱/۱۸,ورزشی,افشین قطبی: نسل فعلی تیم ملی ایران طلایی است /  از حضور چنین بازیکنانی لذت می‌برم,عربستان سعودی هم یکی از بهترین تیم‌های سال‌های اخیر خود را دارد و از حمایت بزرگی برخوردار خواهد بود.,"سرمربی اسبق تیم ملی ایران گفت: نسل بازیکنان فعلی تیم ملی ایران طلایی است و همه هواداران نیز برای موفقیت تیم ملی از این تیم حمایت خواهند کرد.
به گزارش ایرنا، افشین قطبی یکی از مربیانی بود که توانسته در سه تیم ملی ایران، آمریکا و کره جنوبی مربیگری کرده و حضور در جام جهانی را نیز تجربه کرده است.
افشین قطبی در گفت‌وگو با شبکه تلویزیونی «دویچه وله» آلمان اظهار داشت: آسیا در حال پیشرفت برای رسیدن به پتانسیل واقعی خود است. موفقیت در جام جهانی ۲۰۲۲ قطر می‌تواند جهش خوبی باشد تا پیشرفت در فوتبال آسیا را القا کند.
وی افزود: موفقیت باعث موفقیت های بیشتر می‌شود. صعود تیم‌های آسیایی به مرحله دوم (حذفی) مسابقات مهم است. ما همیشه به نمایش قهرمانانه حداقل یک تیم که به مراحل پایانی مسابقات راه پیدا می‌کند، نیاز داریم تا پیشرفت فوتبال آسیا را به نمایش بگذارد و الهام‌بخش توسعه آینده باشد.
سرمربی اسبق تیم ملی ایران تاکید کرد: قطر احتمالاً بیش از هر کشور دیگری در تاریخ اخیر فوتبال سرمایه‌گذاری کرده است و با میزبانی این رویداد بیشترین شانس را برای صعود به دور دوم خواهد داشت. ما بارها و بارها در تاریخ جام جهانی تأثیر میزبانی را دیده‌ایم، مکان بازی‌ها تأثیر زیادی بر عملکرد و نتایج دارد. از طرفی کره جنوبی و ژاپن هم با قرعه سخت تری نسبت به سایر تیم‌ها برخوردار هستند.
سرمربی پیشین تیم ملی ایران در پایان خاطرنشان کرد: ایران از یک نسل طلایی بازیکنان برخوردار است که از حضور چنین بازیکنانی لذت می‌برم و هواداران سرسخت آنها در سراسر خلیج فارس از آنها حمایت خواهند کرد. عربستان سعودی هم یکی از بهترین تیم‌های سال‌های اخیر خود را دارد و از حمایت بزرگی برخوردار خواهد بود.                           ",https://www.asriran.com/003Uwp
833949,۱۴۰۱/۰۱/۱۸,اجتماعی ,معارفه شهردار جدید تبریز,یعقوب هوشیار به عنوان شهرداری تبریز معرفی و از تلاش های چند ماهه مهدی یوسفی سرپرست شهرداری قدردانی شد.,"تودیع و معارفه شهردار تبریز در مرکز همایش های بین المللی خاوران برگزار و «یعقوب هوشیار» به عنوان پنجاه و هشتمین شهردار این کلانشهر معرفی شد.
رییس شورای اسلامی شهر تبریز، روز پنجشنبه در این آیین با اشاره به تاریخچه و جایگاه تبریز در طول تاریخ گفت: تبریز شهری است که در تاریخ ایران و حتی جهان تاثیرگذار بوده و اگر روزی نام این شهر از تاریخ حذف شود، چند صفحه از مهمترین صفحات تاریخ کشور حذف می شود.
حجت الاسلام رسول برگی، افزود: این شهر در جریان مشروطه نقش به سزایی ایفا کرده و از شخصیت های مهمی مانند باقرخان و ستارخان، علامه طباطبایی، علامه امینی، علامه جعفری، شهیدان باکری و شهید یاغچیان و دیگر شخصیت های مهم تاریخی در عرصه های مختلف برخوردار است.
وی با بیان اینکه این شهر و اوضاع آن به عنوان امانت به ما سپرده شده است، اظهار داشت: باید با مدیریت درست تلاش شود تا روزی نرسد که حسرت روزهای گذشته را بکشیم و بتوان عملکرد ماندگاری از خود بر جای گذاشت.
رییس شورای اسلامی تبریز با تاکید بر برنامه محور بودن شهردار جدید تبریز، گفت: عدالت محوری، ساماندهی حاشیه شهر، استفاده از نیروهای جوان در مدیریت شهری، هم افزایی و تعامل با دستگاه ها و نهادی فراملی، ملی و استانی، توجه به مقوله شایسته سالاری و تسریع پروژه های عمرانی از خواسته های اعضای شورای اسلامی این شهر از شهردار جدید تبریز است.
حجت الاسلام برگی، با اشاره به اینکه باید فرق سرمایه گذار با پیمانکار مشخص باشد، ادامه داد: برای توسعه و عمران و آبادانی شهر باید قدر سرمایه گذاران را دانست و آن ها را برای سرمایه گذاری در شهر تشویق کرد.
وی جذب سرمایه‌گذاران داخلی و خارجی، مبارزه با فساد، آماده‌سازی بسترهای شهر هوشمند، توجه به ورزش همگانی، فساد ستیزی و ایجاد نشاط و فضیلت معنوی در شهر و توجه به چشم انداز و برنامه های راهبردی پنج ساله و ایجاد درآمد پایدار را از دیگر خواسته های شورای اسلامی تبریز از شهردار اعلام کرد.
رییس شورای اسلامی تبریز با بیان اینکه مجموعه شهرداری پیشانی جامعه است، گفت: بروز کوچک‌ترین مشکل و کاستی در این مجموعه موجب بدبینی جامعه از مدیریت شهری می شود.
حجت الاسلام برگی، با تاکید بر اینکه شهردار باید شورا را رفیق خود بداند نه رقیب خود، ادامه داد: تعامل محوری و افزایش هم افزایی با اعضای شورا می تواند در رفع مشکلات شهری نقش به سزایی ایفا کند و با اینکه مطالبه گری، پرسیدن سوال و تذکر دادن از وظایف اعضای شورا در ارتباط با شهردار است اما تک تک اعضای شورای شهر برای توسعه و آبادانی تبریز در کنار شهردار هستند.
افول و عقب ماندگی تبریز در ۱۰، ۱۵ سال گذشته باید جبران شود
نماینده مردم تبریز، اسکو و آذرشهر در مجلس شورای اسلامی نیز در این آیین با بیان اینکه اقدامات خوبی برای توسعه تبریز انجام شده است، گفت: با وجود این پیشرفت ها باید افول و عقب ماندگی این شهر در ۱۰ ، ۱۵ سال گذشته جبران شود.
علیرضا منادی، افزود: این کار حاصل نمی شود مگر با تلاش همه در حوزه های مختلف و ایجاد محبت و هم افزایی با همدیگر و با توجه به اینکه شورای اسلامی مجلس و پارلمان محلی به شمار می رود باید بین اعضای آن ها محبت و همدلی برقرار باشد تا شهر به توسعه و آبادانی برسد.
وی با تاکید بر حمایت نمایندگان تبریز در مجلس شورای اسلامی از شهرداری و مدیریت شهری، اظهار داشت: همدلی و اتحاد شورای اسلامی تبریز باعث پیشرفت و توسعه این شهر می شود.
نماینده مردم تبریز، اسکو و آذرشهر در مجلس شورای اسلامی با تاکید بر لزوم توجه به حاشیه شهر تبریز، گفت: وضعیت حاشیه شهر خوب نیست و توجه و کمک به محرومان جامعه از وظایف شورای شهر و شهرداری است.
منادی، ادامه داد: تبریز، شهر اولین‌ها است و اولین شهردار و اولین شورا در این شهر شکل گرفته و اولین آموزش و پرورش نوین توسط مرحوم شیخ حسن رشدیه در تبریز ایجاد شده است.
وی یادآوری کرد: تبریزی‌ها پیشگام آموزش نوین در ایران هستند و تبریز در ۱۰۰ سال اخیر سه علامه بزرگ پرورش داده و جلوداری و پیشگامی این شهر در عرصه‌های دانش و علم همچنان مشهود است.
نماینده مردم تبریز، اسکو و آذرشهر در مجلس شورای اسلامی گفت: ۱۰۰ سال قبل آموزش و پرورش نوین در این شهر بنا نهاده شد و هم اکنون بعد از ۱۰۰ سال تحول نو در آموزش و پرورش آغاز شده است و قانون رتبه بندی معلمان اجرا می شود و ۵۳ هزار میلیارد برای اجرای آن اعتبار تخصیص یافته است.
منادی، با تاکید بر اینکه در زمان کنونی اقتصاد دانش بنیان باید جایگزین اقتصاد نفت شود، افزود: شهردار باید دانش‌بنیان باشد تا با هزینه کم و بهره وری بالا، شهر را مدیریت کند.
در این آیین یعقوب هوشیار به عنوان شهرداری تبریز معرفی و از تلاش های چند ماهه مهدی یوسفی سرپرست شهرداری قدردانی شد.                           ",https://www.asriran.com/003Uwn
833948,۱۴۰۱/۰۱/۱۸,اقتصادی,رییس جدید ایدرو منصوب شد,رئیس جدید ایدرو دانش آموخته دانشگاه صنعتی امیرکبیر در مقطع کارشناسی و کارشناسی ارشد است.,"علی نبوی به عنوان رئیس جدید ایدرو منصوب شد.
با تصویب اعضای مجمع (وزیران شش گانه و معاون رییس جمهور) و با حکم وزیر صمت، رییس جدید سازمان گسترش و نوسازی صنایع ایران (ایدرو) و معاون وزیر صنعت معدن تجارت منصوب شد.
به گزارش ایسنا، سید رضا فاطمی امین، وزیر صنعت معدن تجارت و رییس مجمع عمومی ایدرو به استناد مصوبه مجمع عمومی عادی فوق العاده ایدرو متشکل از وزرای صمت، اقتصاد، دفاع، نیرو، علوم، کار و معاون رییس جمهور و رییس سازمان برنامه و بودجه، علی نبوی را به عنوان بیست و یکمین رییس قدیمی ترین سازمان توسعه‌ای کشور منصوب کرد.
نبوی که خود سابقه جانشینی ریاست مجامع عملکرد و طرح های عمرانی ایدرو را دار، پیش از این به عنوان دستیار ویژه وزیر در امور شرکت‌ها فعالیت می‌کرد.
ریاست هیات مدیره فولاد مبارکه، دبیر کارگروه مالی وزارت صمت، عضو ستاد تحول صنایع و معادن وزارت صمت، مدیر برنامه انرژی وزارت صمت بخشی از سوابق رئیس جدید هیات عامل ایدرو در حوزه صنعت است.
نبوی همچنین در حوزه اقتصاد پولی و بانکی با بیش از یک دهه فعالیت سوابق متعددی از جمله مدیرکل بانکی و اعتباری صندوق توسعه ملی، مدیرکل سرمایه گذاری داخلی و مدیر فناوری اطلاعات صندوق توسعه ملی را در کارنامه خود دارد.
رئیس جدید ایدرو دانش آموخته دانشگاه صنعتی امیرکبیر در مقطع کارشناسی و کارشناسی ارشد است.                           ",https://www.asriran.com/003Uwm
833947,۱۴۰۱/۰۱/۱۸,اقتصادی,تورم روسیه، بالاترین در ۷ سال اخیر,تورم سالانه در روسیه تا اول آوریل به ۱۶.۷۰ درصد افزایش یافت.,تورم روسیه به بالاترین میزان در هفت سال اخیر رسید و قیمت‌ها ۱۰ درصد جهش کردند. به گزارش ایسنا و به نقل از ترکیش نیوز، وزارت اقتصاد روسیه اعلام کرد که تورم سالانه در روسیه تا اول آوریل به ۱۶.۷۰ درصد افزایش یافت که بالاترین رقم از مارس ۲۰۱۵ بود. همچنین از ۱۵.۶۶ درصد یک هفته قبل بیشتر شد زیرا کاهش ارزش روبل نوسان قیمت‌ها را در بحبوحه تحریم‌های بی‌سابقه غرب افزایش داد. تورم در روسیه در چند هفته گذشته به شدت افزایش یافته است زیرا کاهش روبل به پایین‌ترین سطح تاریخی خود باعث افزایش تقاضا برای طیف گسترده‌ای از کالاها از مواد غذایی اصلی گرفته تا خودرو بر اساس انتظارات افزایش بیشتر قیمت‌ها شده است. داده‌های سرویس آمار روسیه (Rosstat) نشان داد تورم هفتگی روسیه در هفته منتهی به اول آوریل از ۱.۱۶ درصد در هفته قبل به ۰.۹۹ درصد کاهش یافت و افزایش قیمت مصرف‌کننده را از اول سال تا به امروز به ۹.۹۹ درصد رساند. در مدت مشابه سه ماهه سال قبل، قیمت مصرف‌کننده ۲.۷۲ درصد افزایش یافت. در هفته اول آوریل، قیمت تقریبا همه چیز از سبزیجات و شکر گرفته تا لباس و گوشی‌های هوشمند همچنان افزایش یافت اما با سرعت کمتری نسبت به هفته‌های گذشته زیرا روبل از پایین‌ترین سطح خود در ماه مارس بهبود یافت. بانک مرکزی که تورم سالانه ۴ درصد را هدف قرار داده است، نرخ اصلی خود را در ماه مارس ۲۰ درصد نگه داشت و نسبت به افزایش قریب‌الوقوع تورم و انقباض اقتصادی در آینده هشدار داد. این شرکت مالی روز چهارشنبه گفت که تقریبا ۷۵ درصد از افرادی که به صورت آنلاین توسط کارگزاری فینام (Finam) در نظرسنجی شرکت کردند انتظار داشتند که تورم سال ۲۰۲۲ از ۲۰ درصد فراتر رود اما تحلیلگران می‌گویند که خطرات تورمی بیشتر با کاهش درآمد واقعی محدود می‌شود.                           ,https://www.asriran.com/003Uwl
833946,۱۴۰۱/۰۱/۱۸,اجتماعی ,جاده چالوس یک طرفه می شود,مرکز کنترل ترافیک پلیس راه ناجا با شماره تلفن ۸۸۲۵۵۵۵۵ به صورت شبانه روزی پاسخگوی وضعیت راه‌های کشور و آماده امدادرسانی به حادثه دیدگان احتمالی است.,"کارشناس کنترل ترافیک پلیس راه البرز اعلام کرد: تردد وسایل نقلیه از کرج به سمت چالوس روز جمعه ۱۹ فروردین ماه جاری ممنوع می شود.سروان "" مسعود خانجانی"" روز پنجشنبه به خبرنگار ایرنا گفت: این محدودیت ترافیکی از آزادراه تهران - شمال محدوده شهرستانک آغاز و تا مرزن آباد ادامه دارد.وی اضافه کرد:  این ممنوعیت تردد از ساعت ۱۵ روز جمعه  ۱۹ ماه جاری از کرج به سمت چالوس اجرا شده  و بر اساس اعلام ماموران پلیس راه در محل ، از ساعت ۱۸ همان روز از مرزن آباد به سمت کرج یک طرفه خواهد شد.وی  خاطرنشان کرد: به منظور کنترل بیشتر ترافیک و پیشگیری از اتلاف وقت رانندگان و مسافران در جاده‌های استان البرز با سایر نهادهای امدادی نیز هماهنگی‌های لازم صورت گرفته است.وی  به رانندگان توصیه کرد علاوه بر حفظ آرامش و رعایت نکات ایمنی، مقررات راهنمایی و رانندگی را مورد توجه قرار دهند.مرکز کنترل ترافیک پلیس راه ناجا با شماره تلفن ۸۸۲۵۵۵۵۵ به صورت شبانه روزی پاسخگوی وضعیت راه‌های کشور و آماده امدادرسانی به حادثه دیدگان احتمالی است.۱۸ درصد ترافیک جاده‌ای کشور مربوط به راه‌های استان البرز است و در زمان تعطیلی‌ها بر میزان ترافیک در یک هزار و ۴۵۰ کیلومتر آزاد راه، بزرگراه، راه اصلی و فرعی این استان افزوده می‌شود.جاده کرج - چالوس به مسافت ۱۶۰ کیلومتر نیمی از آن در استان البرز و مابقی در استان مازندران واقع شده است.                           ",https://www.asriran.com/003Uwk
833945,۱۴۰۱/۰۱/۱۸,اجتماعی ,دستگیری ۳ شکارچی کبک,شهرستان سردشت با داشتن ۹۰ هزار جنگل و ۳۰ هزار مرتع و کوهستانی بودن منطقه محیط مستعدی برای رشد و پرورش گونه‌های مختلف انواع پرندگان و سایر جانوران دارد.,رییس اداره حفاظت محیط زیست سردشت (آذربایجان غربی) گفت: ماموران یگان حفاظت طی ۲ عملیات جداگانه موفق شدند سه شکارچی متخلف که اقدام به زنده گیری کبک در ارتفاعات این شهرستان می‌کردند را دستگیر کنند.خالد بایزیدی روز پنجشنبه در گفت و گو با خبرنگار ایرنا افزود: ماموران یگان حفاظت جهت حفظ و صیانت از محیط زیست به صورت روزانه و مداوم از مناطق مختلف و ارتفاعات این شهرستان گشت‌زنی می‌کنند.  وی اظهار کرد: در این گشت زنی‌ها طی ۲ عملیات‌ جداگانه سه شکارچی متخلف را که در حال زنده گیری کبک بودند شناسایی و دستگیر شدند.بایزیدی ادامه داد: در این زمینه چهار بال کبک زنده، یک قبضه اسلحه شکاری به همراه تعدادی فشنگ، یک دستگاه ضبط صوت و تعدادی دام و قفس نگهداری پرندگان نیز کشف و ضبط شد.رییس اداره حفاظت محیط زیست سردشت اضافه کرد: پرونده این متخلفان پس از تشکیل جهت سیر مراحل قانونی به مراجع قضایی تحویل داده شد.وی گفت: کبک پرنده‌ای از راسته ماکیان سانان و زیستگاه آن دامنه‌های کوهستان و مناطق شیبدار صخره ای و سنگلاخی است که شکارچیان آن را به خاطر زیبایی و صدای دلنشین زنده‌گیری کرده و در محیط‌های خانگی نگهداری می‌کنند که این امر باعث از بین رفتن قدرت باروری و زاد و ولد این پرنده می‌شود.بایزیدی یادآور شد: یگان حفاظت محیط زیست این شهرستان با همکاری و همراهی مردم، مسوولان و نیروهای نظامی و انتظامی با قاطعیت به تخلفات زیست محیطی برخورد و اجازە نخواهد داد تا افراد فرصت طلب، منابع زیستی نسل‌های آیندە را بە مخاطرە اندازند.وی به شهروندان توصیه کرد هرگونه زنده گیری پرندگان یا تخلفات زیست محیطی را به این اداره گزارش دهند تا در اسرع وقت با متخلفان برخورد شود.شهرستان سردشت با داشتن ۹۰ هزار جنگل و ۳۰ هزار مرتع و کوهستانی بودن منطقه محیط مستعدی برای رشد و پرورش گونه‌های مختلف انواع پرندگان و سایر جانوران دارد.                            ,https://www.asriran.com/003Uwj
833944,۱۴۰۱/۰۱/۱۸,بین الملل,تهدید آمریکا: اگر چین از جنگ روسیه حمایت کند، تحریم می شود,شرمن تصریح کرد: پکن باید از واکنش هماهنگ غرب به مساله اوکراین درس بگیرد و متوجه باشد که هرگونه اقدامش برای تصرف تایوان قابل قبول نخواهد بود.,"معاون وزیر امور خارجه آمریکا تاکید کرد، تحریم‌های اعمال شده بر روسیه به خاطر جنگش در اوکراین باید به چین ""درک خوبی"" از پیامدهایی بدهد که ممکن است به خاطر تامین حمایت‌های مادی از مسکو با آن‌ها مواجه شود. به گزارش ایسنا، به نقل از خبرگزاری رویترز، وندی شرمن، معاون وزیر امورخارجه آمریکا گفت: طیف تحریم‌ها و محدودیت‌های صادراتی هماهنگ شده در بین شرکاء و متحدان آمریکا علیه ولادیمیر پوتین، رئیس جمهور روسیه، اقتصاد این کشور و الیگارشی‌ها باید نمونه خوبی برای شی جینپینگ، رئیس جمهور چین باشد. وی در نشست کمیته امور خارجه مجلس نمایندگان آمریکا گفت: فکر می‌کنم این به رئیس جمهوری چین درک بسیار خوبی از آن‌چیزی می‌دهد که ممکن است به خاطر حمایت از پوتین به هر شکلی با آن مواجه شود.      شرمن تصریح کرد: پکن باید از واکنش هماهنگ غرب به مساله اوکراین درس بگیرد و متوجه باشد که هرگونه اقدامش برای تصرف تایوان قابل قبول نخواهد بود. وی در ادامه گفت: امیدواریم چین درک کند که چنین اقدامی نه تنها واکنش آمریکا بلکه واکنش جامعه بین‌الملل را به همراه خواهد داشت. چین از محکوم کردن اقدام روسیه در اوکراین یا تلقی کردن آن به عنوان یک حمله امتناع کرده و تحریم‌های غرب علیه مسکو را به باد انتقاد گرفته است.                           ",https://www.asriran.com/003Uwi
833943,۱۴۰۱/۰۱/۱۸,اجتماعی ,تهران 33 هزار ساختمان ناایمن دارد / 123 بنا شبیه پلاسکو,از میان این ۳۳ هزار ساختمان، ۳۶۰ ساختمان نیازمند مداخله شدید هستند و ۱۲۳ ساختمان نیز وضعیتی شبیه ساختمان پلاسکو دارند که باید فکری اساسی برای آن شود و در این میان قوه قضاییه نقش موثری بر عهده دارد.,"مدیرعامل سازمان آتش‌نشانی و خدمات ایمنی شهر تهران از شناسایی ۳۳ هزار ساختمان ناایمن در پایتخت خبر داد.
 
به گزارش ایسنا، مهدی داوری در نشست کارگروه هشدار سازمان مدیریت بحران کشور که با هدف بررسی موضوعات مربوط به پیشگیری و کاهش خطر و بررسی نقش قوه قضاییه در کمک به اجرای درست طرح‌های کاهش خطر در محل مرکز فرماندهی مدیریت بحران شهر تهران برگزار شد، از بی توجهی عمومی به موضوعی ایمنی به عنوان یکی از مشکلات اصلی در مبحث پیشگیری یاد کرد و گفت که باید این بی‌توجهی از بین رفته و مردم نسبت به موضوع ایمنی دغدغه داشته و آن را جزو اولویت‌های خود قرار دهند.
 
وی از شناسایی ۳۳ هزار ساختمان ناایمن در سطح تهران خبر داد و گفت:‌ این ساختمان‌ها هریک به نسبت های متفاوت و به دلایل مختلف دارای سطحی از نا ایمنی هستند و لازم است که برای حل مشکلات آنها مداخله جدی صورت بگیرد.  
 
مدیرعامل سازمان آتش‌نشانی و خدمات ایمنی شهر تهران اضافه کرد:‌ از میان این ۳۳ هزار ساختمان، ۳۶۰ ساختمان نیازمند مداخله شدید هستند و ۱۲۳ ساختمان نیز وضعیتی شبیه ساختمان پلاسکو دارند که باید فکری اساسی برای آن شود و در این میان قوه قضاییه نقش موثری بر عهده دارد.
 
داوری ادامه داد: لازم است ساز و کار دقیقی در این خصوص تدوین شود و نظارت‌ها به طور مستمر ادامه داشته باشد، چرا که مولفه های ایمنی متغیر و آسیب‌پذیرند و شاخص های آن در یک ساختمان مدام باید مورد بررسی قرار گیرد.                           ",https://www.asriran.com/003Uwh
833942,۱۴۰۱/۰۱/۱۸,فرهنگی/هنری,موفقیت فرانسه در سال ۲۰۲۱ از نظر تولید و سرمایه‌گذاری فیلم,آمار هیأت ملی فیلم فرانسه نشان می‌دهد که میزان فیلم‌های تولید شده در این سال حتی از ۲۰۱۹ که پیش از پاندمی است هم ۱۳ درصد بالاتر بود.,"فرانسه با تولید ۱۴۳ فیلم مشترک با تهیه‌کنندگان خارجی بیش از ۲۳۰ میلیون یورو در این زمینه سرمایه‌گذاری کرد.
به گزارش خبرگزاری مهر به نقل از یاهو نیوز، آمار جدید نشان می‌دهد پس از سال ۲۰۲۰ که شامل ۲ ماه کامل قرنطینه و مجموعه‌ای از محدودیت‌های مرتبط با کووید -۱۹ می‌شد، میزان تهیه پروژه‌های سینمایی فرانسه در سال ۲۰۲۱ با افزایشی ۴۳.۵ درصدی جلو رفت.
آمار هیأت ملی فیلم فرانسه نشان می‌دهد که میزان فیلم‌های تولید شده در این سال حتی از ۲۰۱۹ که پیش از پاندمی است هم ۱۳ درصد بالاتر بود.
علاوه بر افزایش چشمگیر میزان پروژه‌های تولید شده، سرمایه‌گذاری در فیلم‌های فرانسوی هم با جهش ۷۳.۵ درصدی به ۱.۱ میلیارد یورو (۱.۲ میلیارد دلار) رسید. این دومین رقم بزرگ دیده شده در یک دهه اخیر بود و فقط سال ۲۰۱۶ از این بابت جلوتر بود. این رقم همچنین نسبت به ۲۰۱۹ افزایشی ۲۱.۴ درصدی داشت.
در حالیکه بودجه متوسط ساخت فیلم‌های فرانسوی در سال ۲۰۲۱ معادل ۴.۲ میلیون یورو بود، شرکت تهیه پاته که سازنده فیلم برنده اسکار «کودا» است، چهار فیلم با بودجه بیش از ۳۰ میلیون یورو تولید کرد.
شبکه‌های تلویزیونی فرانسوی که باید درصدی از سودهای سالانه خود را در فیلم‌های فرانسوی و اروپایی سرمایه‌گذاری کنند، به طور متوسط ۳۰ درصد از بودجه‌های فیلم‌ها را تأمین کردند و در میان تامین‌کنندگان سرمایه پروژه‌ها در رتبه دوم قرار گرفتند. سوبسیدهای دولتی به طور متوسط ۱۰ درصد کل بودجه‌ها را تأمین کرد که رقمی رکوردشکن بود.
فرانسه همچنین تهیه‌کننده مشترک ۱۴۳ فیلم با تهیه‌کنندگان خارجی از ۴۵ کشور بود که این هم نسبت به سال قبل ۶۶.۳ درصد افزایش و نسبت به ۲۰۱۹ بیش از ۲۳ درصد رشد داشت. میزان پولی که در پروژه‌های تولید مشترک سرمایه‌گذاری شد هم با جهشی ۷۵.۹ درصدی به ۲۳۴.۶ میلیون یورو رسید.
بلژیک برای دهمین سال متوالی نخستین مقصد تولید فیلم‌های مشترک با فرانسه بود و پس از آن آلمان در رتبه دوم قرار گرفت. روی هم رفته ۶۷ فیلم نخست در سال ۲۰۲۱ تولید شد که نسبت به ۵۹ فیلم سال قبل افزایش داشت و ۲۵ درصد از فیلم‌های تولیدی فرانسوی زبان سال را دربرگرفت.
از نظر توازن جنسیتی، شمار کارگردان‌های مرد و زن فیلم‌های نخست تقریباً برابر بود، در حالی که کارگردان‌های مرد در سال ۲۰۲۰ حدود ۷۰ درصد از فیلم‌های نخست را کارگردانی کرده بودند.                           ",https://www.asriran.com/003Uwg
833941,۱۴۰۱/۰۱/۱۸,اقتصادی,افزایش صادرات کشتی و قایق بادبانی ترکیه,ترکیه در مدت مذکور 278 میلیون و 83 هزار دلار کشتی و قایق تفریحی به 105 کشور جهان صادرکرده است.,صادرات کشتی و قایق بادبانی ترکیه در سه ماهه نخست سال جاری با 31.8 درصد افزایش نسبت به مدت مشابه سال گذشته به 278 میلیون و 83 هزار دلار رسید. به گزارش خبرگزاری آناتولی، بر اساس داده‌های مجمع صادرکنندگان ترکیه (TIM)، صادرات کشتی و قایق بادبانی کشور در سه ماهه نخست سال جاری با 31.8 درصد افزایش نسبت به مدت مشابه سال 2021 به 278 میلیون و 83 هزار دلار رسید.ترکیه در مدت مذکور 278 میلیون و 83 هزار دلار کشتی و قایق تفریحی به 105 کشور جهان صادرکرده است.سهم صادرات کشتی و قایق بادبانی از کل صادرات ترکیه 0.5 درصد است.در حالی که در سه ماهه نخست سال جاری از 22 شهر ترکیه کشتی و قایق های تفریحی صادر شد، استانبول با 171 میلیون و 462 هزار دلار از مجموع فروش خارجی 62 درصد از کل صادرات این بخش را به خود اختصاص داده است.                           ,https://www.asriran.com/003Uwf
833940,۱۴۰۱/۰۱/۱۸,عمومی,بوسه جنجالی «پاپ» به پرچم اوکراین (فیلم),پاپ فرانسیس پرچمی را که از شهر بوچا اوکراین برای او فرستاده شده است، باز می کند و می بوسد. بوچا، شهری است که نیروهای روسیه دست به قتل عام غیرنظامیان آن زدند.,کد ویدیو  دانلود    فیلم اصلی                                     ,https://www.asriran.com/003Uwe
833939,۱۴۰۱/۰۱/۱۸,اجتماعی ,آغاز ثبت نام آزمون وکالت سال ۱۴۰۱,"جهت کسب آخرین اخبار و اطلاعات تکمیلی در خصوص ""آزمون وکالت"" نیز باید  به سایت مرکز وکلا به نشانی www.23055.ir مراجعه شود.","روابط عمومی مرکز وکلا، کارشناسان رسمی و مشاوران خانواده قوه قضائیه از آغاز ثبت نام آزمون وکالت سال۱۴۰۱ خبر داد.
 
به گزارش ایسنا، داوطلبان ""آزمون فوق‌العاده وکالت"" باید از تاریخ ""۲۰فروردین ماه لغایت ۲۶ فروردین ماه"" به سایت دانشگاه آزاد اسلامی به نشانی   http://www.azmoon.org مراجعه و ضمن مطالعه دقیق آگهی ""آزمون وکالت"" سال١۴۰۱ نسبت به ثبت نام اقدام نمایند.
 
جهت کسب آخرین اخبار و اطلاعات تکمیلی در خصوص ""آزمون وکالت"" نیز باید  به سایت مرکز وکلا به نشانی www.23055.ir مراجعه شود.
 
همچنین""آزمون وکالت"" در روز جمعه مورخ ۱۴۰۱/۰۲/۲۳ برگزار خواهد شد.                           ",https://www.asriran.com/003Uwd
833938,۱۴۰۱/۰۱/۱۸,اجتماعی ,حادثه در جایگاه CNG مهاباد / کارگر جایگاه جان باخت,این کارگر حدود ۴۰ سال سن داشت و ساکن یکی از روستاهای اطراف مهاباد بود.,"فرمانده انتظامی مهاباد ( جنوب آذربایجان غربی) گفت: بی احتیاطی یک راننده هنگام سوخت گیری در یکی از جایگاه های عرضه سوخت CNG این شهرستان، جان کارگر شاغل در آن را گرفت.
 
سرهنگ محمد توحیدی روز پنجشنبه در گفت و گو با خبرنگار ایرنا افزود: این حادثه روز گذشته و پس از سوخت گیری گاز سی ان جی توسط راننده یک خودرو وانت، زمانی روی داد که راننده پیش از جدا کردن نازل اقدام به حرکت کرد و این امر موجب آسیب رسیدن به نازل سوخت شد.
 
وی ادامه داد: فشار وارد آمده به نازل موجب جدا شدن دسته آن شد که با توجه به فشار قوی پمپ گاز حرکت های شلاقی شلنگ موجب برخورد آن به سر کارگر شاغل در این جایگاه شد.
 
فرمانده انتظامی مهاباد اظهار داشت: بر اثر شدت برخورد شلنگ سوخت به سر این کارگر، او در دم جان خود را از دست داد.
 
سرهنگ توحیدی بیان کرد: این کارگر حدود ۴۰ سال سن داشت و ساکن یکی از روستاهای اطراف مهاباد بود.
 
به گزارش ایرنا، این حادثه نخستین موردی است که در جایگاه های گاز CNG در مهاباد روی می دهد که به دلیل رعایت نکردن نکات ایمنی هنگام سوختگیری به وقوع پیوست.
 
شهرستان مهاباد در جنوب آذربایجان‌غربی واقع شده است و دارای ۱۰ جایگاه سوخت CNG با مجموع ۶۰ نازل است.
 
 
 
                            ",https://www.asriran.com/003Uwc
833935,۱۴۰۱/۰۱/۱۸,عمومی,دیدنی های امروز؛ تلفات غیرنظامیان در جنگ اوکراین,جنگ اوکراین، بازار رمضان و اعتراضات در پرو,"پیرمرد 98 ساله اوکراینی در کنار خانه ویران شده اش از حملات ارتش روسیه در روستای ""اسلوبودا"" اوکراین/ رویترز 						       							اقدام نمادین فعال رومانیایی در مقابل سفارت روسیه در شهر بخارست در اعتراض به کشتار غیرنظامیان اوکراینی در شهر ""بوچا"" اوکراین/ رویترز 						       							اعتراضات در کشور پرو علیه افزایش قیمت سوخت/ رویترز 						            							پاپ فرانسیس پرچم اوکراین را در دست دارد که از شهر ""بوچا"" اوکراین برای او فرستاده شده است./ رویترز 						       							پوستر نامزدهای انتخابات ریاست جمهوری فرانسه در مقابل شورای شهر ""اپیلی"" فرانسه/ رویترز 						       							اعتراضات فعالان محیط زیست علیه تغییرات اقلیمی در مقابل پارلمان اسپانیا در شهر مادرید/ رویترز 						       							توزیع کمک های غذایی بین مردم جنگ زده روستای ""اسلوبودا"" اوکراین/ رویترز 						       							حضور اوباما رییس جمهوری اسبق آمریکا در مراسم امضای فرمان اجرایی رییس جمهوری آمریکا در کاخ سفید/ رویترز 						       							سخنرانی رییس جمهوری اوکراین برای جلسه شورای امنیت سازمان ملل/ رویترز 						       							 خنک شدن در هوای گرم شهر دهلی هند/ خبرگزاری فرانسه 						       							مه غلیظ بر فراز پل"" فاتح سلطان"" شهر استانبول ترکیه/ خبرگزاری آناتولی 						       							بازار رمضانی در شهر الخلیل فلسطین/ آسوشیتدپرس 						       							بازدید نخست وزیر و وزیر بهداشت انگلیس از بیمارستانی نوساز در لندن/ آسوشیتدپرس 						       							استراحت روزه داران پس از اقامه نماز در مسجدی در ""آچه"" اندونزی/ خبرگزاری فرانسه 						       							مردی برای رسیدن به آب در بستر رودخانه ای خشک شده در روستایی در سنگال در حال حفر گودال است./ رویترز 						                                   ",https://www.asriran.com/003UwZ
833930,۱۴۰۱/۰۱/۱۸,ورزشی,هنرنمایی کریم بنزما در مقابل چلسی (فیلم),رئال مادرید برای اولین بار موفق شد چلسی را با هتریک کریم بنزما در دیدار لیگ قهرمانان شکست دهد. شیرهای لندن، تنها تیمی بودند که برابر قهرمان ۱۳ دوره لیگ قهرمانان هرگز شکست نخورده بودند.,کد ویدیو  دانلود    فیلم اصلی                                     ,https://www.asriran.com/003UwU
833937,۱۴۰۱/۰۱/۱۸,اجتماعی ,تایید صحت فیلم کتک زدن یک بیمار در مرکز نگهداری بیماران در کرج / مرکز تعطیل شد,مدیرکل بهزیستی البرز با اشاره به انتشار فیلم ضرب و شتم یک بیمار در مرکز نگهداران بیماران روانی مزمن گفت: برای ما قابل قبول نیست که در مراکز تحت نظارت تعرضی به مددجویان صورت می‌گیرد.,"بهزیستی صحت فیلم منتشر شده ضرب و شتم یک بیمار در مرکز نگهداران بیماران روانی مزمن ایرانا واقع در شهرستان کرج را تایید و از تعطیلی دائم این مرکز خبر داد.
به گزارش ایسنا، مدیرکل بهزیستی البرز گفت: پیرو فیلم منتشر شده از مرکز شبانه روزی نگهداری بیماران روانی مزمن ایرانا واقع در شهرستان کرج بلافاصله کمیته  اضطراری ماده ۲۶ بهزیستی استان البرز امروز تشکیل شد و تصمیم به تعطیلی دائم مرکز گرفته شد و مدت ۴۸ ساعت فرصت جهت ساماندهی سایر بیماران مقیم این مرکز در مراکز دیگر در نظر گرفته شد.
  مدیرکل بهزیستی البرز با اشاره به انتشار فیلم ضرب و شتم یک بیمار در مرکز نگهداران بیماران روانی مزمن گفت: برای ما قابل قبول نیست که در مراکز تحت نظارت تعرضی به مددجویان صورت می‌گیرد.به گزارش ایسنا، وجیهه محمدی فلاح با اشاره به اینکه مراکز نگهداری از معلولین توسط بخش خصوصی اداره می‌شوند و تحت نظارت بهزیستی استان هستند اظهار کرد: مددجویان ما خط قرمز ما هستند ما به حکم شرع، قانون و وظیفه موظف هستیم از افراد دارای معلولیت و جامعه هدف حمایت کنیم برای ما قابل قبول نیست که در مراکز تحت نظارت تعرضی به مددجویان صورت می‌گیرد و در صورت وجود چنین مسائلی با قاطعیت برخورد خواهیم نمود. محمدی فلاح اضافه کرد؛ تمامی مراکز دارای مجوز از بهزیستی استان البرز در رصد کامل عملکردی و رفتاری قرار خواهند گرفت و درباره حقوق عامه و جامعه هدف بهزیستی هیچگونه اغماضی در کار نخواهد بود.                           ",https://www.asriran.com/003Uwb
833936,۱۴۰۱/۰۱/۱۸,اجتماعی ,روزنامه نگار پیشکسوت درگذشت,مرحوم بیت الله خندان پیشکسوت گرامی مطبوعات از اولین آبی نویس های ورزشی بود که با قلمش در بیشتر دیده شدن بازیکنان استقلال نقش به سزایی داشت.,"بیت الله خندان از روزنامه‌نگاران قدیمی و پیشکسوت در نگارش اخبار و گزارش‌های عرصه فوتبال به علت بیماری درگذشت.
 
به گزارش ایرنا، مرحوم بیت الله خندان پیشکسوت گرامی مطبوعات از اولین آبی نویس های ورزشی بود که با قلمش در بیشتر دیده شدن بازیکنان استقلال نقش به سزایی داشت.
 
 
 
                            ",https://www.asriran.com/003Uwa
833934,۱۴۰۱/۰۱/۱۸,اجتماعی ,دستگیری مدیر صفحه غیراخلاقی در البرز,متهم با مشاهده مستندات غیر قابل انکار پلیس به ناچار لب به اعتراف گشوده و به مدیریت یک کانال تلگرامی با ۶۶ هزار دنبال کننده و یک پیج اینستاگرامی با حدود ۱۰۰ هزار دنبال کننده که در ان اقدام به انتشار تصاویر غیراخلاقی می کرد، اقرار کرد.,"رییس پلیس فتا استان البرز از دستگیری مدیر یک کانال و صفحه غیراخلاقی با ۱۶۶ هزار دنبال کنده در شهرستان فردیس در این استان خبر داد .
 
سرهنگ «رسول جلیلیان» روز پنجشنبه در گفت وگو با خبرنگار ایرنا اظهار داشت: در پی رصد و پایش فضای مجازی از سوی کارشناسان پلیس فتا شهرستان فردیس مشخص شد شخصی با راه اندازی یک کانال تلگرامی اقدام به انتشار تصاویر غیر اخلاقی نموده و از این طریق با جذب دنبال کننده اقدام به انتشار تبلیغات و کسب درآمد می کند.
وی با اشاره به تاثیرات مخرب مشاهده تصاویر مستهجن از سوی کودکان و نوجوانان، افزود: در ادامه ماموران با انجام اقدامات فنی - پلیسی موفق به شناسایی مدیر این کانال تلگرامی شده و با هماهنگی مقام قضائی نامبرده را به پلیس فتا دعوت کردند.
وی خاطرنشان کرد: متهم با مشاهده مستندات غیر قابل انکار پلیس به ناچار لب به اعتراف گشوده و به مدیریت یک کانال تلگرامی با ۶۶ هزار دنبال کننده و یک پیج اینستاگرامی با حدود ۱۰۰ هزار دنبال کننده که در ان اقدام به انتشار تصاویر غیراخلاقی می کرد، اقرار کرد.
وی گفت: نظارت خانواده ها بر فعالیت سایبری کودکان و نوجوان امری انکارناپذیر است و آسیب های حاصل از ورود بدون محدودیت آن ها به فضای مجازی گاهی جبران ناپذیر است.
سرهنگ جلیلیان در پایان از شهروندان خواست در صورت مواجهه با هرگونه مشکل در فضای مجازی موضوع را از طریق مرکز فوریت های سایبری پلیس فتا موضوع را به ماموران اطلاع دهند.
 
 
 
                            ",https://www.asriran.com/003UwY
833933,۱۴۰۱/۰۱/۱۸,بین الملل,اسرائیل/ تظاهرات برای استعفای نخست وزیر,با خروج سیلمن، ائتلاف حاکم درکنست رژیم صهیونیستی هم اینک ۶۰ عضو منتخب دارد که یک نفر کمتر از حد اکثریت در کنست است.,"هزاران نفر از طرفداران راستگرای اسرائیلی علیه کابینه ""نفتالی بنت"" نخست وزیر اسرائیل که یک سال هم از شکل گیری آن نمی گذرد، تظاهرات و خواستار استعفای کابینه او شدند.
 
به گزارش امروز (پنجشنبه) ایرنا از خبرگزاری فرانسه، به دنبال خروج غیرمنتظره یکی از نمایندگان جناح راست پارلمان رژیم صهیونیستی (کنست) که ائتلاف نفتالی بنت اکثریت خود را در پارلمان از دست داد، طرفداران حزب راست رژیم صهیونیستی شب گذشته که تعدادشان به بیش از ۶ هزار نفر هم می‌رسید با درخواست استعفا از کابینه بنت اعلام کردند که «به خانه بروید».
با انصراف دیروز «عیدیت سیلمن» عضو کنست از ادامه همکاری با ائتلاف حاکم رژیم صهیونیستی، کابینه نخست وزیر این رژیم در آستانه سقوط قرار گرفت و ائتلاف حاکم اکثریت خود را از دست داده است.
در جریان تظاهرات شب گذشته طرفداران راستگری اسراییلی که با مشارکت بنیامین نتانیاهو در مقابل محل نخست وزیری رژیم اشغالگر صهیونیستی صورت گرفت، وی در جمع معترضان گفت: ما امشب اینجا آمدیم تا به این دولت ضعیف و خطرناک یک چیز بگوییم: «به خانه بروید».
نخست وزیر پیشین رژیم صهیونیستی با تمجید از عیدیت سیلمن به خاطر خروج از کابینه گفت: «عیدیت به خانه آمده، وقت آن رسیده که این دولت به خانه برگردد. درهای ما به روی همه کسانی که با صدایی از حزب راست انتخاب شده‌اند و می‌خواهند به مسیر قدرتمند و پیروزمندانه ارزش‌های ما بازگردند باز است».
نفتالی بنت نخست وزیر رژیم صهیونیستی روز گذشته از استعفای عیدیت سیلمن نماینده حزب حاکم یمینا در کنست غافلگیر شد. به گفته منابع عبری، بنت اطلاعی از استعفای سیلمن نداشت و از طریق رسانه‌ها از این موضوع با خبر شده است.
نفتالی بنت هم اکنون در حال انجام مشورت‌هایی با دیگر اعضای کنست برای جلوگیری از استعفای بیشتر و فروپاشی ائتلاف دولتی است.
اما در این سو، اردوگاه مخالفان ائتلاف دولتی رژیم صهیونیستی در پی استعفای عیدیت سیلمن ابراز خوشحالی کرد.
بنیامین نتانیاهو نخست وزیر سابق رژیم صهیونیستی از دیگر اعضای راست‌گرای کنست دعوت کرد تا از ائتلاف دولتی خارج شوند.
نخست وزیر سابق رژیم صهیونیستی و رئیس حزب لیکود پس از استعفای «عیدیت سیلمن» از حزب یمینا به رهبری نفتالی بنت، در پیامی ویدیوئی ضمن استقبال از این استعفا، به او گفت: «سیلمن به حزب راست، خانه‌ات خوش آمدی.»
شبکه ۱۲ رژیم صهیونیستی گزارش داد که سیلمن به دلیل اختلافات با حزب «میرتس» استعفا داده است.
به گزارش رادیو کانادا، بنت به ویژه حامیان نتانیاهو را متهم کرده که «حملات لفظی» علیه سیلمن را چند برابر کردند تا او را وادار به خروج از ائتلاف کنند.
به دنبال خروج سیلمن از کابینه بنت، نخست وزیر رژیم صهیونیستی با رهبران احزاب عضو ائتلاف خود دیدار کرد.
با خروج سیلمن، ائتلاف حاکم درکنست رژیم صهیونیستی هم اینک ۶۰ عضو منتخب دارد که یک نفر کمتر از حد اکثریت در کنست است.                           ",https://www.asriran.com/003UwX
833932,۱۴۰۱/۰۱/۱۸,بین الملل,اعدام اسیران روسیه توسط سربازان اوکراین,مرد دیگری می‌گوید سرباز روس که ظاهرا مجروح است، هنوز زنده است و سپس یک سرباز اوکراینی دو بار به اسیر روس شلیک می‌کند اما این سرباز اوکراینی به دو گلوله اکتفا نمی‌کند و پس از تکان خوردن سرباز روس دو بار دیگر به او شلیک می‌کند.,"ایرنا نوشت: تصاویر منتشر شده در رسانه‌های اجتماعی نشان می‌دهد که گروهی از سربازان اوکراینی پس از اسیر کردن سربازان روسیه، آن‌ها را درحالی که دستهایشان بسته است، به قتل می‌رسانند.
 
  این تصاویر که صحت آن از سوی رسانه‌ها از جمله ""نیویورک تایمز"" تایید شده است، قتل اسیران روس را در یک روستا واقع در غرب کی‌یف پایتخت اوکراین نشان می‌دهد. 
 
بر اساس گزارش نیویورک تایمز، در این تصاویر صحبت‌های یک سرباز اوکراینی شنیده می‌شود که می‌گوید: او (سرباز روس) هنوز زنده است، از این غارتگران فیلم بگیرید، او نفس می‌کشد.
 
مرد دیگری می‌گوید سرباز روس که ظاهرا مجروح است، هنوز زنده است و سپس یک سرباز اوکراینی دو بار به اسیر روس شلیک می‌کند اما این سرباز اوکراینی به دو گلوله اکتفا نمی‌کند و پس از تکان خوردن سرباز روس دو بار دیگر به او شلیک می‌کند. 
 
در این تصویر بدن‌های بی‌جان حداقل سه سرباز دیگر روس درحالی که دستهایشان از پشت بسته شده است، دیده می‌شود. 
 
همچنین صدای یک سرباز اوکراینی شنیده می‌شود که می‌گوید ""اینها حتی انسان نیستند.""
 
این ویدئو در یک جاده در شمال روستای دمیتریویکا واقع در ۱۰ کیلومتری شهر بوچا ضبط شده است. در چند روز اخیر تصاویر منتشر شده از اجساد غیر نظامیان کشته شده در بوچا، اتهامات جنایت جنگی علیه روسیه را مطرح کرده است. 
 
وزارت دفاع اوکراین تصاویر مشابهی از حمله نیروهای اوکراین به کاروان ارتش روسیه منتشر کرده و مدعی شده که نیروهای اوکراین کار دقیقی انجام داده‌اند. 
 
با این حال تعدادی از خبرنگاران و یک رسانه اوکراینی تصاویر مربوط به حمله نیروهای اوکراینی به کاروان ارتش روسیه را در تاریخ ۳۰ مارس (۱۰ فروردین) منتشر کرده‌اند. 
 
ارتش روسیه اعلام کرده است که ۳۰ ماه مارس از شهر بوچا عقب نشینی کرده است. 
 
به گزارش ایرنا، همزمان با اعلام مقامات اوکراینی در ۱۴ فروردین (۳ آوریل) مبنی بر آزادسازی تمامی مناطق پایتخت از کنترل نیروهای روسیه، انتشار تصاویری دلخراش از اجساد غیرنظامیان در خیابان‌های شهر ""بوچا"" جهان را بهت‌زده کرد. 
 
 
                            ",https://www.asriran.com/003UwW
833931,۱۴۰۱/۰۱/۱۸,سیاست خارجی,ایرنا: توافق برای آزادسازی منابع ارزی مسدود شده ایران,ایرنا: گفته می شود دارایی هایی مذکور، چندین برابر ۴۷۰میلیون یورویی بوده که به تازگی پس از توافق ایران و انگلیس، وصول شد.,"ایرنا نوشت: بخش قابل توجهی از منابع ارزی مسدودی ایران در پی توافق جدید آزاد می‌شود.
یک مقام آگاه در گفت‌وگو با ایرنا ضمن تائید این خبر از توافق برای آزادسازی بخش قابل توجهی از منابع ارزی مسدودی ایران خبر داد.
گفته می شود دارایی هایی مذکور، چندین برابر ۴۷۰میلیون یورویی بوده که به تازگی پس از توافق ایران و انگلیس، وصول شد.
توافق انجام شده برای آزادسازی منابع ارزی ایران در واقع دومین گشایش مهم ارزی طی هفته های اخیر است.                           ",https://www.asriran.com/003UwV
833929,۱۴۰۱/۰۱/۱۸,فرهنگی/هنری,اعلام آمادگی شهرآفتاب برای برگزاری نمایشگاه کتاب,سی و سومین دوره نمایشگاه بین‌المللی کتاب تهران در سال ۱۴۰۱ اردیبهشت ماه برگزار می شود.,"مدیر عامل شهرآفتاب از آمادگی برگزاری نمایشگاه کتاب در شهر آفتاب خبر داد.
به گزارش ایسنا، عباس تقدسی نژاد در حساب شخصی خود در توییتر نوشت:"" نمایشگاه بین المللی شهرآفتاب آمادگی برگزاری بهینه نمایشگاه کتاب را در سال جاری دارد. در عین حال تابع تصمیمات وزارت فرهنگ و ارشاد اسلامی و شورای اسلامی شهر تهران می باشیم"".
                           ",https://www.asriran.com/003UwT
833928,۱۴۰۱/۰۱/۱۸,اجتماعی ,اعمال فشار برای احداث پتروشیمی میانکاله (فیلم),وزیر کشور درباره احداث پتروشیمی میانکاله گفت: گزارش داده اند مجوزهای لازم دریافت شده است.,"کد ویدیو  دانلود    فیلم اصلی          
                            ",https://www.asriran.com/003UwS
833927,۱۴۰۱/۰۱/۱۸,فرهنگی/هنری,راهنمایی برای گالری گردی در روزهای پایانی هفته,در صورتی که یکی از دوستداران هنرهای تجسمی هستید و قصد بازدید از نمایشگاه‌های هنری در آخر هفته را دارید، گزارش حاضر از برنامه فعالیت گالری‌ها و نگارخانه‌های شهر تهران در آخر هفته است.,"در صورتی که یکی از دوستداران هنرهای تجسمی هستید و قصد بازدید از نمایشگاه‌های هنری در آخر هفته را دارید، گزارش حاضر شرح ایسناست از برنامه فعالیت گالری‌ها و نگارخانه‌های شهر تهران در آخر هفته.
 
چهارده هنرمند از سده چهاردهمنمایشگاه گروهی «چهارده هنرمند از سده چهاردهم» که به نمایش آثار هنرمندان مختلفی مانند مسعود اصلانی، هایده ایازی، لیلا پازوکی و ... اختصاص دارد، در گالری هما به نشانی تهران، خیابان کریم خان زند، خیابان سنایی، کوچه چهارم غربی، پلاک ۸، واحد یک درحال برگزاری است. این نمایشگاه همچنین تا تاریخ ۱۱ اردیبهشت ادامه دارد و همه روزه از ساعت ۱۶ الی ۲۰ پذیرای بازدیدکنندگان است.شماره تلفن هماهنگی: ۸۸۸۶۳۵۹۶

 
از دست«از دست» نام نمایشگاه گروهی است که در تالار اینجا به نشانی تهران، خیابان کریمخان‌زند، خیابان میرزای‌شیرازی، شماره ۹۵ درحال برگزاری است. این نمایشگاه که تا تاریخ ۲۶ فروردین ماه ادامه دارد، همه روزه به جز روزهای شنبه از ساعت ۱۴ الی ۲۰ پذیرای بازدیدکنندگان است.شماره تلفن هماهنگی: ۸۸۸۱۵۱۴۴

 
اراده‌ی معطوف به قدرتنمایشگاه انفرادی «اراده‌ی معطوف به قدرت» که به نمایش آثار ایلیا تهمتنی اختصاص دارد، در فضای گالری ریشه ۲۹ به نشانی تهران، الهیه، خیابان آقابزرگی، رو به روی بانک آیندا، جنب بانک خاورمیانه، پلاک ۳۱ درحال برگزاری است. این نمایشگاه که تا تاریخ ۵ اردیبهشت ادامه دارد، همه روزه به جز روزهای شنبه از ساعت ۱۶ الی ۲۲ پذیرای بازدیدکنندگان است.

 
مشاهده‌گر«مشاهده‌گر» نام نمایشگاه گروهی است که به نمایش آثار هنرمندان مختلفی مانند سمانه ابری، آهو حامدی، پرهام قلمدار و.. اختصاص دارد و امکان بازدید از آن به صورت مجازی در سایت گالری اینفو فراهم است.در بیانیه این نمایشگاه گروهی چنین نوشته شده است: «هیچ چیز وجود ندارد تا زمانی و مگر آن که نگریسته شود. هنرمند با مشاهده ی یک چیز باعث موجودیت آن می شود، و همین امید را به دیگر مردمان دارد، که آنها نیز با مشاهده ی آن باعث موجودیتش شوند.ولیام اس.باروز»

 
آثار اخیر در دوران قرنطینه«آثار اخیر در دوران قرنطینه» نام نمایشگاه انفرادی است که به نمایش آثار فریدون آو اختصاص دارد و در گالری +۲ به نشانی تهران، خیابان فرشته، خیابان بیدار، پلاک ۸، طبقه‌ی دوم در حال برگزاری است. این نمایشگاه که تا تاریخ ۱۶ اردیبهشت ماه ادامه دارد، همه روزه به جز روزهای یکشنبه و دوشنبه از ساعت ۱۳ الی ۲۰ پذیرای بازدیدکنندگان است.شماره تلفن هماهنگی: ۲۲۰۲۳۱۱۴

 
کماکان تنهانمایشگاه گروهی «کماکان تنها» که به نمایش آثار هنرمندان مختلفی اختصاص دارد، در گالری اِو به نشانی تهران، خیابان کریم خان زند. خیابان خردمند شمالی . کوچه اعرابی ۳ . پلاک ۵ . طبقه همکف و اول درحال برگزاری است. این نمایشگاه که تا تاریخ ۲۹ فروردین ماه ادامه دارد، همه روزه به جز روزهای شنبه و یکشنبه از ساعت ۱۶ الی ۲۰ پذیرای بازدیدکنندگان است.شماره تلفن هماهنگی: ۰۲۱-۸۸۸۲ ۵۳۲۲

 
آکواریوس«آکواریوس» نام نمایشگاه انفرادی است که به نمایش آثار حسن مهربانی اختصاص دارد و در نگارخانه نگر به نشانی تهران، زیر پل کریمخان، بعد از تقاطع ایرانشهر، پلاک ۱۵۴، زنگ دوم، طبقه اول درحال برگزاری است. این نمایشگاه که تا تاریخ ۳۰ فروردین ادامه دارد، همه روزه به جز روزهای شنبه از ساعت ۱۶ الی ۲۱ پذیرای بازدیدکنندگان است.شماره تلفن هماهنگی: ۸۸۳۱۵۰۶۱

 
خلق مداومنمایشگاه انفرادی «خلق مداوم» که به نمایش آثار مریم فرشاد اختصاص دارد، در گالری پروژه‌های آران به نشانی تهران، خیابان نوفل لوشاتو کوچه لولاگر پلاک ۵ درحال برگزاری است. در بخشی از بیانیه این نمایشگاه چنین نوشته شده است: «هر پدیده در مسیر رشد و حیات خویش نمودی از تنوع اشکال را به تصویر می کشد و حاصل این فرآیند بر مداری از توالی الگوها و از طریق تکرار و سرمشق گرفتن از خود جلوه گر است. این حرکت ساختار جهان را جان می دهد و آفرینش لحظه به لحظه در هر نگاه از فرم های آشوبناک به سوی ساختارمندی و نظم سازنده ای کوچ می کند. طبیعت با میزان درجات آگاهی ما از خود در پیوند است و از دریچه ادراک دم به دم دگرگون میشود. این تحول در بستری از مراودات و دریافت های بی شمار درون یکدیگر شکل میگیرد. ذهن در طول این مسیر همچون یک کل واحد قادر است همگام با مکاشفات درونی اش توأمان الگوهای بیشمار را بر هم منطبق کند و خالق تعبیرات و احتمالات متفاوتی باشد.»
نمایشگاه انفرادی «خلق مداوم» همچنین همه روزه به جز روزهای شنبه و یکشنبه از ساعت ۱۶ الی ۲۰ پذیرای بازدیدکنندگان است.شماره تلفن هماهنگی: ۶۶۷۰۷۹۷۵

جایزه محمد سیاه قلم«جایزه محمد سیاه قلم» نام نمایشگاه گروهی است که به نمایش آثار هنرمندان مختلفی اختصاص دارد و در گالری طراحان آزاد به نشانی تهران، خیابان ولیعصر (عج)، خیابان فتحی شقاقی، میدان سلماس، پلاک ۵ درحال برگزاری است. این نمایشگاه که تا تاریخ ۳۱ فروردین ماه ادامه دارد، همه روزه به جز روزهای پنجشنبه از ساعت ۱۶ الی ۲۰ پذیرای بازدیدکنندگان است.شماره تلفن هماهنگی: ۸۸۰۰۸۶۷۶

شصت روز از ۳۶۵نمایشگاه گروهی «شصت روز از ۳۶۵» که به نمایش آثار هنرمندان مختلفی مانند ابوحمید اسدی، فرامرز خانی، محمد صابری و... اختصاص دارد، در گالری ثالث به نشانی تهران، کریم خان زند بین ایرانشهر و ماهشهر شماره١٤٨ درحال برگزاری است. این نمایشگاه که تا تاریخ ۳۰ فروردین ماه ادامه دارد، همه روزه از ساعت ۱۶ الی ۲۲ پذیرای بازدیدکنندگان است.شماره تلفن هماهنگی: ٨٨٣٢٥٣٧٦

                            ",https://www.asriran.com/003UwR
833926,۱۴۰۱/۰۱/۱۸,فرهنگی/هنری,ماجرای علیرضا خمسه و راننده تاکسی شریف,,"علیرضا خمسه با روایت خاطره‌ای، رفتار متعهدانه یک راننده تاکسی که پس از چند سال پولش را به او برگرداند، تحسین کرد.

به گزارش ایسنا، علیرضا خمسه در صفحه شخصی‌اش در فضای مجازی، داستان یک راننده تاکسی را تعریف کرد که پس از چند سال این بازیگر سینما و تلویزیون را اتفاقی می‌بیند و پولی را که به اشتباه پرداخته بود، برمی‌گرداند.
خمسه نوشت: «سه چهار سال پیش برای رفتن به سر صحنه فیلمبرداری با یک سواری دربست عازم کرج شدم. پس از پرداخت کرایه به راننده، خداحافظی کرده و رفتم. امروز در حال عبور از یکی از محله‌های قدیمی تهران، همان راننده مرا اتفاقی دید و صدا زد. ابتدا او را نشناختم و ماجرایی را تعریف کرد که مرا به تحسین واداشت. ایشان گفت: آن روز که شما کرایه مرا پرداخت کردید، به جای اسکناس پانصد تومانی این اسکناس پنجاه هزار تومانی را به من دادید و الان چند سال است که من دنبال شما می‌گردم که این پول را به شما برگردانم.»
خمسه در پایان نوشته است: «یک بار دیگر به خداشناسی و پاک دستی و سلامت این ملت شریف پی بردم.»

                           ",https://www.asriran.com/003UwQ
833925,۱۴۰۱/۰۱/۱۸,سیاست خارجی,سناتور آمریکایی: وجود سپاه در لیست سازمان‌های تروریستی تاثیر واقعی ندارد,هیچ چیزی به ما نشان نمی‌دهد که قرار دادن نام سپاه در «لیست سازمان‌های تروریستی خارجی»، تاثیری روی حمایت آن‌ها از گروه‌های تروریستی در سراسر منطقه داشته باشد.,"یک سناتور دموکرات آمریکایی در گفت‌وگویی مطرح کرد دولت آمریکا نباید برای به نتیجه رسیدن تلاش‌های دیپلماتیک در وین بر سر احیای توافق هسته‌ای،‌ ملاحظات سیاسی داخلی آمریکا را در نظر بگیرد و به نتیجه نرسیدن این مذاکرات را در بر دارنده تهدیدی بزرگ تلقی کرد.
به گزارش ایسنا به نقل از شبکه ام‌اس‌ان‌بی‌سی آمریکا، کریس مورفی سناتور دموکرات آمریکایی در گفت‌وگو با این شبکه در پاسخ به این سوال که با توجه به اظهارات اخیر وزیر امور خارجه آمریکا در گفت‌وگو با این شبکه مبنی بر این که به حصول توافق در مذاکرات وین جهت احیای توافق هسته‌ای خوش‌بین نیست، این موضوع در بر دارنده چه تهدیداتی می‌تواند باشد، گفت: تهدید بسیار بزرگی می‌تواند باشد. اگر نتوانیم به توافقی هسته‌ای با ایران دست پیدا کنیم، ایران به معنی واقعی کلمه در آستانه تولید یک سلاح هسته‌ای قرار می‌گیرد.
با وجود این که مقامات ایران تاکید کرده‌اند تولید و به‌کارگیری تسلیحات اتمی در دکترین دفاعی ایران جایی ندارد و فعالیت‌های هسته‌ای ایران اهداف نظامی را دنبال نمی‌کند، مورفی مدعی شد: همین حالا که ما حرف می‌زنیم، آن‌ها چند هفته با در اختیار داشتن مواد هسته‌ای کافی برای تولید یک سلاح فاصله دارند.
وی اقزود: این موضوع همچنین باعث ایجاد رقابت تسلیحاتی در منطقه خواهد شد. طولی نخواهد کشید که سعودی‌های و اماراتی‌ها و ترکیه‌ای‌ها هم دنبال سلاح هسته‌ای بروند. چه فاجعه‌ای برای آمریکا خواهد بود.
این سناتور آمریکایی در ادامه گفت: امیدوارم دولت به یک توافق دست بیابد و امیدواریم نگذارند ملاحظات سیاسی در آمریکا مانع رسیدن به این توافق شوند.
اگر توافق خوبی روی میز باشد که مانع رسیدن ایران به یک سلاح هسته‌ای شود، دولت بایدن باید این توافق را امضا کند. بگذارید ما کار قبولاندن توافق در کنگره را انجام بدهیم، ما رای لازم را جمع خواهیم کرد.
اما کمی نگران این هستم که دولت در حال بررسی ورود به توافقی که جهان را در برابر یک سلاح هسته‌ای حفاظت می‌کند،‌ در حال سبک سنگین کردن وقایع سیاسی در آمریکا است.
او در پاسخ به این سوال که آیا نام سپاه پاسداران ایران را از «لیست سازمان‌های تروریستی خارجی» حذف خواهد کرد که در زمان دولت دونالد ترامپ، رئیس جمهور پیشین آمریکا انجام شده بود، گفت: بله. تاثیر واقعی اعلام کردن نام آن‌ها [سپاه پاسداران] به عنوان یک سازمان تروریستی خارجی فاقد اهمیت است.
ما ده‌ها مورد تحریم تروریستی دیگری علیه سپاه پاسداران داریم که سر جای خود باقی خواهند ماند. برای من، اگر چنین چیزی مانع رسیدن به یک توافق باشد، این توافق را انجام می‌دهم.
این سناتور آمریکایی مدعی شد: هیچ چیزی به ما نشان نمی‌دهد که قرار دادن نام سپاه در این لیست، تاثیری روی حمایت آن‌ها از گروه‌های تروریستی در سراسر منطقه داشته باشد.                           ",https://www.asriran.com/003UwP
833924,۱۴۰۱/۰۱/۱۸,فرهنگی/هنری,مهم‌ترین دعواهای حقوقی در سینما / وقتی «کوراساوا» یقه «سرجیو لئونه» را گرفت,دعواهای حقوقی درباره استفاده غیرقانونی از ایده‌های دیگران در ساخت فیلم‌هایی سینمایی چندان نادر نیست، ادعاهایی که گاهی ثابت شده و در برخی موارد نیز کاملا رد شده است.,"دعواهای حقوقی درباره استفاده غیرقانونی از ایده‌های دیگران در ساخت فیلم‌هایی سینمایی چندان نادر نیست، ادعاهایی که گاهی ثابت شده و در برخی موارد نیز کاملا رد شده است.
به گزارش ایسنا، از مهم‌ترین دعواهای حقوقی سینما میان «اکی‌را کوراساوا» و «سیرجیو لئونه» دو کارگردان نامدار سینمای جهان درگرفت. فیلم سینمایی «به خاطر یک مشت دلار» (۱۹۶۴) ساخته «سرجیو لئونه» و اولین قسمت از سه گانه «دلار» در باره یک فرد تنها و منزوی با مهارت‌های اصلی مبارزه است که خود را بین دو خانواده متخاصم در یک شهر کوچک و غبارآلود می یابد. فیلم «یوجیمبو»(۱۹۶۱) هم درباره یک سامورایی ساکت اما مرگبار است که با دو قبیله متخاصم روبرو می شود. بله، ما متوجه شباهت ها نیز شدیم. کارگردان افسانه‌ای ژاپن «آکی‌را کوروساوا» پس از دیدن فیلم «به خاطر یک مشت دلار» گفت فیلم خوبی است اما این فیلم من است!. او «سرجیو لئونه» کارگردان فیلم «یک مشت دلار» را به سرقت ایده متهم کرد. پس از طرح دعوی، دو طرف در نهایت با دادن ۱۰۰ هزار دلار به «کوروساوا» و ۱۵ درصد از حق امتیاز جهانی به توافق رسیدند.
ترمیناتور -۱۹۸۴
«هارلن الیسون» یکی از پرکارترین نویسندگان است که نگارش داستان های کوتاه، رمان، فیلمنامه برای فیلم ها و برنامه های تلویزیونی را در کارنامه دارد و در عین حال یکی از افرادی است که پرونده‌های حقوقی فراوانی را علیه دیگران مطرح کرده و مدعی شده که فیلم‌ها یا برنامه‌های تلویزیونی ایده‌های او را در چند مورد دزدیده‌اند. برای مثال، او اپیزودی از «محدودیت‌های بیرونی» درباره رباتی از آینده نوشته بود که ظاهری انسانی دارد و باید در زمان سفر کند. این مبنایی برای شکایت او علیه کمپانی «Orion Pictures « برای ساخت فیلم «نابودگر» (ترمیناتور) بود که در نهایت منجر به استودیو ناگزیر شد نام او در نسخه‌های بعدی فیلم بیاورد.
شیرشاه- ۱۹۹۴
یک توله شیر جوان باید به خانه برگردد تا انتقام پدرش را بگیرد و پادشاه جنگل شود. فکر می‌کنید در مورد «شیر شاه» صحبت می کنیم؟ نه، این داستان سریال انیمیشن ژاپنی «کیمبا و شیر سفید» است. رمان گرافیکی (مانگا) اصلی توسط انیماتور افسانه‌ای «اسامو تزوکا» ساخته شد. «تزوکا» در دهه ۱۹۶۰ با والت دیزنی دوست بو د و حتی خاطرات او نشان می‌دهد که دیزنی از تزوکا خواسته بوده تا در یک پروژه علمی تخیلی کمک کند. در حالی که ظاهراً هیچ چیزی در این باره مطرح شده، کاملا مشخص است که کیمبا الهام بخش سیمبا در انیمیشن «شیرشاه» بوده است.
رانندگی براث خانم دیزی- ۱۹۸۹
«هنری دنکر» نویسنده نمایشنامه‌های متعددی که در تئاتر برادوی به روی صحنه رفته، ادعا کرد که رمان و نمایشنامه‌اش «هورویتز و خانم واشنگتن» درباره یک پیرمرد یهودی و فیزیوتراپ سیاهپوست او توسط سازندگان فیلم «رانندگی برای خانم دیزی» کپی شده است. «آلفرد اوهری» نویسنده فیلمنامه این فیلم برنده اسکار، استدلال کرد که کار او نمی‌توانست سرقت ادبی باشد، زیرا بر اساس تجربیات خانواده‌ خودش است. دادگاه نیز با او موافق بود در نهایت حکم داد که تنها شباهت‌ها یک فرد مسن یهودی و یک کارمند آفریقایی-آمریکایی است و در نهایت این شکایت رد شد.
زوتوپیا- ۲۰۱۶
«گری ال. گلدمن» فیلمنامه نویس مشهور هالیوودی است که به خاطر آثاری مانند «یادآوری کامل» و «دردسرهای بزرگ در چین کوچک» شناخته می‌شود. او ظاهراً داستانی را برای دیزنی مطرح کرده بود که شباهت زیادی به چیزی داشت که بعدها به انیمیشن «زوتوپیا» تبدیل می شد. حتی کلمه «زوتوپیا» نیز در طرح او وجود داشته است. به‌علاوه، طرح‌های گلدمن شامل تصاویری بود که برخی از ویژگی‌های فیلم را به اشتراک می‌گذاشت. شکایت او همچنین ادعا می کرد که دیزنی سابقه طولانی در کپی کردن کارهای دیگران دارد. «زوتوپیا» بیش از ۱ میلیارد دلار درآمد داشت اما دیزنی ادعا کرد که این شکایت مملو از اتهامات نادرست است و شکایت در ژوئن ۲۰۱۷ به دلیل کمبود شواهد مختومه اعلام شد.
منجمد-۲۰۱۳
در حالی که انیمشن «یخ زده» بیشتر طرح، مضمون و نکات شخصیتی خود را از داستانی به نام «ملکه برفی» می گیرد، به نظر می‌رسد که شباهت زیادی هم به انیمیشن کوتاه ساخته «کلی ویلسون» با نام «آدم برفی» دارد. در واقع، به نظر می‌رسید که حتی تریلر «یخ‌زده» شباهت‌های زیادی با فیلم ویلسون دارد. هر دو روی یک آدم برفی متمرکز می شوند که بینی خود را از دست می دهد. دیزنی در دو نوبت تلاش کرد تا شکایتی که علیه آنها مطرح شده بود را از بین ببرد، اما ویلسون کوتاه نیامد و در نهایت دیزنی تصمیم گرفت این مساله را خارج از دادگاه حل و فصل کند.
گرفتار- ۲۰۱۲
«گرفتار» فیلم علمی تخیلی در مورد یک مامور سیا به نام «اِسنو» است که دختر رئیس جمهور را نجات می‌دهد و از یک زندان عجیب می‌گریزد. «لوک بسون» فیلمساز فرانسوی که به خاطر کارگردانی «لئون: حرفه ای» و «عنصر پنجم» شهرت دارد، فیلمنامه این فیلم را نوشته که بسیار شبیه به فیلم «فرار از نیویورک» ساخته «جان کارپنتر است» که درباره مردی به نام «اسنیک» است که باید تحت شرایط مشابه از زندانی آینده نگر فرار کند. «کارپنتر» در نهایت در این پرونده برنده شد و «لوک بسون» با درخواست تجدیدنظر تنها زیان مالی بیشتری متحمل شد. با این شرایط دیگر نباید منتظر ساخت دنباله‌ای بر فیلم «گرفتار» باشیم.
آواتار-۲۰۰۹
بسیاری استدلال کرده‌اند که فیلم «آواتار» پرفروش‌ترین فیلم «جیمز کامرون» و تاریخ سینما کپی شده از روی فیلم «رقصنده با گرگ‌ها» است، که داستان آن تنها به جای مرز آمریکا در فضا می‌گذرد. همچنین می‌توان ادعا کرد که «آواتار» در طرح و عناصری برگرقته از فیلم «پوکاهونتاس» محصول ۱۹۹۵ است. چندین دعوای حقوقی دیگر نیز درباره اصالت «آواتار» مطرح شد. «ویلیام راجر دین» هنرمند آمریکایی ادعا کرد که هنر او در طراحی شخصیت «آواتار» به سرقت رفته است. «برایانت مور» نویسنده علمی تخیلی هم مدعی شد که این فیلم کپی رایت آثار او را نقض کرده است، اما درنهایت «جیمز کامرون» در هر دو پرونده پیروز شد. این پرسش همچنان بی‌پاسخ باقی مانده که این شکایت‌ها به این معنی سرقت ایده‌ و طرح در فیلم «آواتار» است و یا اینکه «آواتار» تنها به برخی از موتیف‌های جهانی پرداخته است.                           ",https://www.asriran.com/003UwO
833923,۱۴۰۱/۰۱/۱۸,سلامت,علت خواب آلودگی در بهار,زنان،افراد مسن،کسانی که قوای بدنی ضعیفی دارند، کسانی که فشار خون ناپایداری دارند، و افرادی که در زمستان فعالیت بدنی بسیار کمی داشته‌اند را از جمله کسانی داست که در معرض خواب آلودگی فصلی قرار دارند.,"مدیر مرکز خدمات تخصصی داخلی جهاددانشگاهی خراسان رضوی گفت: یکی از دلایل احساس خواب آلودگی در فصل بهار این است که در این فصل، سوخت و ساز بدن بیشتر و مصرف اکسیژن زیاد می‌شود و ذخیره اکسیژن مغز کاهش می‌یابد.
به گزارش ایسنا، دکتر راحله میری ضمن بیان این مطلب افزود: افزایش طول روز و تنظیم نبودن ساعت بیولوژیک بدن در فصل بهار موجب خواب آلودگی در این فصل می شود. در فصل بهار ساعت بیولوژیک یا محیط زیست بدن افراد که با ساعت‌های طولانی شب تنظیم شده، نمی‌تواند با طولانی شدن روز هماهنگ شود و انرژی آن به سرعت تحلیل می‌رود، بنابراین برخی افراد به اختلال خواب از نوع پرخوابی مبتلا می‌شوند.
وی تصریح کرد: بدن انسان‌ها متناسب با محرک‌های خارجی مانند نور و دما سطح هورمون را تغییر می دهد. بی‌حالی فصل بهار نوعی عکس‌العمل رایج بدن انسان نسبت به تغییرات فصل بهار مانند افزایش مدت زمان تابش نور خورشید و طولانی شدن روز، است. بدن برای تطبیق با شرایط جدید نیازمند زمان می‌باشد.
مدیر مرکز خدمات تخصصی داخلی جهاددانشگاهی خراسان رضوی از دست دادن اشتها، خستگی مداوم،دشواری در توجه و تمرکز،خواب آلودگی،واکنش‌های آهسته در پاسخ به محرک‌ها،سطح انرژی پایین، سرگیجه و سر درد،افسردگی‌های کوتاه مدت،افزایش تحریک پذیری و بی قراری و اضطراب را از علائم خستگی در فصل بهار عنوان کرد.
دکتر میری، زنان،افراد مسن،کسانی که قوای بدنی ضعیفی دارند، کسانی که فشار خون ناپایداری دارند، و افرادی که در زمستان فعالیت بدنی بسیار کمی داشته‌اند را از جمله کسانی داست که در معرض خواب آلودگی فصلی قرار دارند.
به گزارش روابط عمومی جهاد دانشگاهی، وی نوشیدن آب زیاد، وزرش کردن، در معرض نورخورشید قرار گرفتن، خوردن مواد غذایی همچون سبزیجات، آجیل، ماهی و اسفناج، گرفتن دوش آب سرد، نخوردن نمک زیاد، نخوردن مواد غذایی بسیار شیرین را از مواردی دانست که ‌می‌تواند از خواب آلودگی در فصل بهار جلوگیری نماید.                           ",https://www.asriran.com/003UwN
833922,۱۴۰۱/۰۱/۱۸,فرهنگی/هنری,بستری شدن علیرام نورایی بازیگر و مجری تلویزیون به علت کرونا (فیلم),علیرام نورایی بازیگر تئاتر، سینما و تلویزیون به دلیل ابتلا به کرونا در بیمارستان نیکان بستری شد.,کد ویدیو  دانلود    فیلم اصلی                                     ,https://www.asriran.com/003UwM
833921,۱۴۰۱/۰۱/۱۸,حوادث,دبی/پیدا شدن جسد زن فیلیپینی در چمدان,گزارش ها حاکیست که مظنون اصلی قتل توسط مقامات پلیس محلی دبی دستگیر شده است.,"مقامات پلیس محلی دبی از پیدا شدن جسد یک زن ۳۲ ساله فیلیپینی در چمدانی در این شهر خبر دادند.
به گزارش ایسنا، بر اساس گزارش ها، یک مرد پاکستانی به قتل این زن اعتراف و اظهار کرده که این زن را پس از مشاجره شدید بر سر پول با تکه‌ای پارچه خفه کرده است.
بر اساس گزارش مقامات محلی، مأموران پلیس پس از پیدا کردن یک چمدان آن را باز و جسد این زن را پیدا کردند.
گزارش ها حاکیست که مظنون اصلی قتل توسط مقامات پلیس محلی دبی دستگیر شده است.
بر اساس گزارش خلیج تایمز، پرونده این قتل به دادسرای عمومی امارات منتقل شده است.                           ",https://www.asriran.com/003UwL
833920,۱۴۰۱/۰۱/۱۸,اجتماعی ,کمک فوری برای درمان این مادر و بچه های معلولش,,"خیریه همت رضاشهر با ارسال نامه ای به عصر ایران، خواستار کمک به مادر ۵۴ ساله بی سرپرستی شده که مستاجر و دارای چهار فرزند که سه دختر و یک پسر می باشد.
در این نامه آمده است:
احتراماً به استحضار می رساند سرکار خانم ف م از مددجویان این خیریه به حضورتان معرفی می گردد.
خانم م ۵۴ ساله بی سرپرست و مستاجر دارای چهار فرزند که سه دختر و یک پسر می باشد.
متأسفانه این مادر هرچقدر فرزندش دارای معلولیت شدید هستند و خودش هم درگیر بیماری است وباید فورا عمل قلب شود چرا که بعداز یک نوبت آنژیوگرافی باز هم دریچه های قلبش بسته است.
محدثه و زهرا نابینا هستند و دچار بیماری اعصاب وروانند و دائم تشنج می کنند و با اینکه سن شان زیاد است باید پرستار داشته باشند و نگهداری شوند دختر دیگرش سمانه هم علاوه بر معلولیت دائم بدنش کبود و متورم می شود و باید داروهاي گران مصرف نماید و درآخر پسر هفده ساله این خانواده با وجود معلولیت از پا کار می کند ولی باوجود این همه مشکل و بیماری و همچنین بدهکاری خانواده راه به جایی نمی برد.
در ادامه باتوجه به وجود چند بیمار در این خانواده و هزینه های سرسام‌آور دارو و درمان و اینکه مادر باید عمل شود شديدا نیازمند کمک و یاری شما عزیزان هستند تا بتوانند بخشی از مشکلات خود را برطرف نمايند.
قبلا از همکاری و مساعدتی که دراین باره مبذول خواهید فرمود کمال تشکر و سپاسگزاری را می نماید.
قبلا از همکاری و مساعدتی که دراین باره مبذول خواهید فرمود کمال تشکر و سپاسگزاری را می نماید.
شماره حساب خیریه 02042187340 شماره کارت خیریه 6104337733573958
شماره شبای خیریه IR930120000000002042187340
برای کمک آنلاین کلیک کنید                           ",https://www.asriran.com/003UwK
833919,۱۴۰۱/۰۱/۱۸,بین الملل,استقبال عربستان از کناره‌گیری منصور هادی از قدرت,عربستان از شورای رهبری ریاست جمهوری یمن خواست مذاکرات با نیروهای انصارالله را زیر نظر سازمان ملل آغاز کند تا یک راه‌حل سیاسی قطعی، فراگیر و ضامن دوره‌ای انتقالی برای تحقق صلح و توسعه در یمن حاصل شود.,"ریاض ضمن استقبال از تصمیم رئیس جمهور مستعفی یمن برای تشکیل یک شورای رهبری ریاست جمهوری اعلام کرد، مبلغ سه میلیارد دلار را برای حمایت از اقتصاد یمن اختصاص می‌دهد. ولیعهد عربستان نیز حمایت خود را از شورای رهبری ریاست جمهوری یمن اعلام کرد.
به گزارش ایسنا، به نقل از خبرگزاری رسمی عربستان (واس)، عربستان در بیانیه‌ای اعلام کرد که از شورای رهبری ریاست جمهوری و تشکل‌های وابسته به آن کاملا حمایت می‌کند تا آنها به وظیفه‌شان در اجرای سیاست‌ها و ابتکارعمل‌های موثر برای برقراری امنیت و ثبات در یمن و پایان بحران در این کشور عمل کنند.
عربستان در بیانیه خود اعلام کرد که تصمیم دارد بسته ‌حمایت فوری از اقتصاد یمن به ارزش سه میلیارد دلار را به شکل زیر توزیع کند:
ابتدا عربستان و امارات به طور مساوی مبلغ دو میلیارد دلار را برای حمایت از بانک مرکزی یمن فراهم می‌کنند.
و در مرحله دوم یک میلیارد دلار نیز از طرف عربستان ارائه می‌شود که ۶۰۰ میلیون دلار آن به صندوق حمایت از خرید فرآورده‌های نفتی و ۴۰۰ میلیون دلار آن به اجرای طرح‌های توسعه‌ای اختصاص خواهد یافت.
همچنین ریاض اعلام کرد، مبلغ ۳۰۰ میلیون دلار را به طرح حمایت انسانی سال ۲۰۲۲ سازمان ملل با هدف کاهش مشکلات مردم یمن و بهبود شرایط معیشتی و خدمات در این کشور اختصاص می‌دهد.
در همین راستا، عربستان خواستار برگزاری یک کنفرانس بین المللی جهت جمع‌آوری حمایت‌های مالی لازم برای اقتصاد یمن، بانک مرکزی این کشور و نیز تامین فرآورده‌های نفتی برای آن شد.
عربستان از شورای رهبری ریاست جمهوری یمن خواست مذاکرات با نیروهای انصارالله را زیر نظر سازمان ملل آغاز کند تا یک راه‌حل سیاسی قطعی، فراگیر و ضامن دوره‌ای انتقالی برای تحقق صلح و توسعه در یمن حاصل شود.
همچنین محمد بن سلمان، ولیعهد عربستان در دیدار با رشاد العلیمی، رئیس شورای رهبری ریاست جمهوری یمن درباره تصمیم منصور هادی اظهار کرد: ما از شورای رهبری ریاست جمهوری یمن و تصمیمش برای آغاز یک مرحله جدید در این کشور حمایت می‌کنیم.
بن سلمان در ادامه مدعی شد: ما به دنبال این هستیم که یمن از امنیت و ثبات برخوردار شود.
منصور هادی حکمی را برای تشکیل یک شورای رهبری ریاست جمهوری شامل هشت فرمانده نظامی و سیاسی به ریاست رشاد العلیمی و انتقال تمامی اختیارات خود به این شورا صادر کرد. به این ترتیب قدرت به شورای یاد شده منتقل می‌شود و این شورا مسؤولیت‌های دوره انتقالی را بر عهده دارد.
رئیس جمهور مستعفی یمن علت این تصمیم را ""تکمیل اجرای ماموریت‌های مرحله انتقالی"" عنوان کرد.
هفت عضو دیگر این شورا سلطان علی العراده، طارق محمد صالح، عبدالرحمان ابو زرعه، عبدالله العلیمی باوزیر، عثمان حسین مجلی، عیدروس قاسم الزبیدی و فرج سالمین البحسنی هستند.                           ",https://www.asriran.com/003UwJ
833917,۱۴۰۱/۰۱/۱۸,محیط زیست,هشدار مدیریت بحران تهران: وزش باد بسیار شدید عصرگاهی با ۹۰ کیلومتر سرعت,برابر اعلام سازمان هواشناسی از حوالی ساعت ۱۶ تا ۲۱ امروز احتمال وزش باد خیلی شدید تا سرعت ۹۰ کیلومتر بر ساعت وجو دارد که درپی آن احتمال شکسته شدن درختان قدیمی، وقوع گرد و غبار، سقوط اجسام و ... متصور است.,"سازمان پیشگیری و مدیریت بحران شهر تهران نسبت به وقوع باد شدید در عصر امروز و ساعات آغازین امشب هشدار داد.
زهیر صباغ پور، مدیر روابط عمومی و امور بین‌الملل سازمان پیشگیری و مدیریت بحران شهر تهران با اشاره به اعلام سازمان هواشناسی درباره بارش باران و ورش باد شدید در تهران اظهارکرد:‌ برای امروز در تهران بارش باران گزارش شده که البته میزان بارش در حد معمول بوده و به صورت پراکنده رخ خواهد داد و این وضعیت در روزهای پنجشنبه و جمعه وجود خواهد داشت.
وی با اشاره به پیش بینی وزش باد شدید در پایتخت گفت: برابر اعلام سازمان هواشناسی از حوالی ساعت ۱۶ تا ۲۱ امروز احتمال وزش باد خیلی شدید تا سرعت ۹۰ کیلومتر بر ساعت وجو دارد که درپی آن احتمال شکسته شدن درختان قدیمی، وقوع گرد و غبار، سقوط اجسام و ... متصور است.
مدیر روابط عمومی و امور بین‌الملل سازمان پیشگیری و مدیریت بحران شهر تهران ادامه داد:‌ در همین راستا نیز سازمان پیشگیری و مدیریت بحران شهر تهران شهرداران مناطق، روسای ستادهای مدیریت بحران مناطق ۲۲ گانه و دیگر دستگاه‌های خدماتی و امدادی را به حالت آماده‌باش درآورده تا ضمن رعایت یکسری از دستورالعمل‌ها، آمادگی لازم برای امدادرسانی در حوادث احتمالی را داشته باشند.
صباغ پور افزود: لازم است مسئولان مربوطه از حالا اقدامات پیشگیرانه برای کاهش حوادث و مخاطرات را انجام داده و نسبت به گشت زنی و بازدید از سطح منطقه با هدف آگاهی از خطرات احتمالی و پیشگیری از رخدادهای مرتبط با توفان از قبیل شکستن درختان، سقوط سازه‌های غیر ثابت، داربست ها و ... اقدام کنند.
همچنین لازم است هشدارهای لازم به مجموعه های تفریحی، گردشگری و پر رفت و آمد مانند پارک ارم، چیتگر، برج میلاد، پل طبیعت و ... در دستور کار همکاران قرار بگیرد و در صورت رخداد هر گونه حادثه ضمن پیگیری سریع در رفع موضوع، مراتب را به EOC شهر تهران منعکس کنند.
مدیر روابط عمومی و امور بین‌الملل سازمان پیشگیری و مدیریت بحران شهر تهران همچنین هشدارهایی را نیز در این خصوص ارائه کرد و گفت:‌ پرهیز از پرواز با پاراگلایدر، پرهیز از کوهنوردی در ارتفاعات، محکم کردن سازه‌های موقت، پرهیز از کار بر روی سازه‌های موقت و ساختمان‌های مرتفع، عدم تردد از کنار سازه‌های در حال ساخت و نیمه تمام و ... از جمله مواردی است که لازم است شهروندان نیز به آن توجه داشته باشند.                           ",https://www.asriran.com/003UwH
833918,۱۴۰۱/۰۱/۱۸,ورزشی,روسیه قید حضور در جام جهانی قطر را زد,رسانه‌های روسیه از پس گرفتن شکایت فدراسیون فوتبال این کشور علیه فیفا خبر دادند.,"رسانه‌های روسیه از پس گرفتن شکایت فدراسیون فوتبال این کشور از فیفا در پی اعلام محرومیت این تیم از حضور در مسابقات جام جهانی ۲۰۲۲ قطر، خبر دادند.

به گزارش دویچه وله، پس از حمله روسیه به اوکراین، فدراسیون جهانی فوتبال (فیفا) طی تصمیمی از حذف تیم ملی فوتبال روسیه از حضور در رقابت‌های جام جهانی ۲۰۲۲ قطر خبر داد. این موضوع بلافاصله با ارائه شکایتی از سوی مقامات روسی علیه فیفا همراه شد.
فدراسیون فوتبال روسیه در این شکایت که به دادگاه عالی ورزش ارائه شد ضمن درخواست دادخواهی، خواستار بازگرداندن تیم‌های روسیه به مسابقات بین‌المللی و باشگاهی و همچنین پرداخت خسارت مالی نشات گرفته از این تحریم‌ها شد.
با گذشت بیش ازیک ماه از حمله روسیه به اوکراین، رسانه‌های روسیه از پس گرفتن شکایت فدراسیون فوتبال این کشور علیه فیفا خبر دادند؛ موضوعی که نشان می‌دهد روسیه قید حضور در جام جهانی ۲۰۲۲ را با توجه به اتفاقات روی داده، زده است. این مسابقات از آبان ماه سال جاری در کشور قطر آغاز خواهد شد.
اعلام این خبر از سوی رسانه‌های روسیه در شرایطی مطرح شده که دادگاه عالی ورزش (CAS) اعلام کرد که مقامات و ورزشکاران روسیه، شکایاتی را علیه نهادهای بین‌المللی حاکم بر رشته‌های فوتبال، اسکیت، ژیمناستیک، قایقرانی، راگبی و ورزش‌های دوگانه در پی محرومیت‌ از میادین ورزشی در پی حمله روسیه به اوکراین، به این دادگاه ارائه داده‌اند.
این دادگاه اعلام کرد برای پرونده شکایات روسیه، کمیته‌ای از قضات در حال تشکیل است که البته زمان دقیقی برای آن مشخص نشده است.
                           ",https://www.asriran.com/003UwI
833914,۱۴۰۱/۰۱/۱۸,بین الملل,دختران مخفی پوتین هدف تحریم جدید غرب (+عکس),نه پوتین و نه 2 دختر او هرگز تایید نکرده اند که نسبتی با یکدیگر دارند...پوتین پیشتر اعلام کرده بنا به ملاحظات امنیتی، نام و مشخصات اعضای خانواده اش را اعلام نمی کند.,"آخرین دور تحریم‌های ایالات متحده علیه روسیه بار دیگر به زندگی خانوادگی ""ولادیمیر پوتین""، رییس‌ فدراسیون روسیه پرداخته است و از دو هدف جدید پرده برداری کرده است: ""کاترینا و ماریا""، دختران ارشد او.
به گزارش عصر ایران، وب سایت شبکه خبری الجزیره با این مقدمه نوشت:
برخلاف تسلط پوتین بر سیاست روسیه، او به ندرت در مورد خانواده خود صحبت می کند و اطلاعات کمی در مورد زندگی شخصی یا فرزندان او وجود دارد.
کاترینا و ماریا هرگز به صورت علنی تایید نکرده اند که رهبر روسیه پدر آنهاست. ازدواج پوتین با مادرشان ""لیودمیلا""، که زمانی جزو خدمه شرکت هواپیمای ملی ""ایروفلوت"" روسیه بود، در سال 2013 با طلاق به پایان رسید.
پوتین در کنار همسر سابق و مادر 2 دختر بزرگش که در سال 2013 از او جدا شده است/ عکس آرشیوی/ آسوشیتدپرس

ایالات متحده می گوید که ""کاترینا تیخونوا""35 ساله، یک مدیر فنی است که در حوزه صنایع دفاعی روسیه فعالیت دارد. خواهر 36 ساله او"" ماریا ورونتسوا"" نیز برنامه‌هایی را رهبری می‌کند که با بودجه دولتی میلیاردها دلار از کرملین برای تحقیقات ژنتیک دریافت کرده‌اند و پوتین شخصا روی این برنامه نظارت دارد.
این ادعای منابع آمریکایی است که همزمان با اعلام تحریم واشنگتن بر دختران پوتین مطرح شده است.
یک مقام ارشد آمریکایی گفت واشنگتن معتقد است ""دارایی های پوتین نزد اعضای خانواده او پنهان است.""
بر اساس وب سایت کرملین، ماریا در سال 1985 و کاترینا یک سال بعد پس از نقل مکان خانواده پوتین به شهر ""درسدن"" آلمان، جایی که پوتین به عنوان افسر سابق سازمان اطلاعاتی شوروی سابق (KGB ) مشغول به کار بود، متولد شه اند.
""فیونا هیل و کلیفورد گدی""، نویسندگان مشترک کتاب ""پوتین کیست؟"" در زندگی نامه سال 2015 خود از رییس فدراسیون روسیه خاطرنشان می کنند که ""اطلاعات شخصی برای چنین شخصیت عمومی برجسته ای بسیار اندک است. به عنوان مثال، همسر، دختران و سایر اعضای خانواده او به‌طور آشکار در فضای عمومی غایب هستند.""
کاترینا (دختر دوم پوتین) بیش از همه - حداقل در یوتیوب - به عنوان یک رقصنده آکروباتیک ""راک اند رول"" شناخته می شود که در ویدیوها او در حال اجرای برنامه در مسابقات بزرگ بین المللی دیده می شود.
اما تحقیقات خبرگزاری رویترز در سال 2015، او را ازمنظری متفاوت نشان داد و ارتباطات و نفوذ او در میان نخبگان مسکو را برجسته کرد.
در گزارش رویترز آمده بود که کاترینا، که اکنون معاون موسسه تحقیقات ریاضی سیستم های پیچیده در دانشگاه دولتی مسکو است، در آن زمان خود را همسر ""کریل شامالوف""، پسر ""نیکولای شامالوف""، دوست دیرینه پوتین توصیف کرده است. او همچنین سهامدار بانک روسیه است. در این گزارش ارزش دارایی‌های شرکتی این زوج، علاوه بر سایر دارایی‌ها ، حدود 2 میلیارد دلار اعلام شده است. کریل شامالوف در حال حاضر تحت تحریم است.
ماریا نیز در عین حال، زیست‌شناسی را در دانشگاه سن پترزبورگ و پزشکی را در دانشگاه دولتی مسکو خواند و به شدت در کار تحقیقات ژنتیکی شرکت دارد.
گزارش ها در رسانه های روسی و غربی حاکی از آن است که او با یک تاجر هلندی ازدواج و مدتی در هلند زندگی کرد.گزارش رویترز خاطرنشان کرد که در حالی که ماریا پزشک متخصص غدد درون ریز بود، شوهرش برای "" گاز پروم بانک"" کار می کرد، یک موسسه مالی وام دهنده با ارتباطات قوی با نخبگان کرملین.
هیچ تخمینی در مورد دارایی های آنها در دسترس نبود و ""لئونید ولکوف""، استراتژیست ارشد ""الکسی ناوالنی""، رهبر زندانی اپوزیسیون روسیه ، مدعی شده که ازدواج این دو به جدایی انجامیده است.
الکسی ناوالنی مدت‌هاست که برای افشای ثروت پوتین تلاش کرده است و ولکوف استراتژیست و مشاور او گفته که از تحریم‌های اخیر غرب علیه پوتین به بهانه جنگ اوکراین، استقبال می کند.
او گفت: "" با توجه به وخامت اوضاع در اوکراین، این یک حرکت نمادین بسیار مهم است و به این معنی است که ما شخصا به دنبال پوتین هستیم و متوجه می‌شویم که گناه شخصی او در آغاز این جنگ خونین چقدر بزرگ است.""
میزان ثروت پوتین موضوعی حساس در روسیه است.
""دیمیتری پسکوف""، سخنگوی کرملین در ماه فوریه گفت که تحریم‌ها شامل ""ادعاهای پوچ"" درباره برخی از دارایی‌های پوتین است.
پسکوف گفت: ""رییس‌ فدراسیون روسیه هیچ دارایی دیگری جز دارایی‌هایی که اعلام کرده است، ندارد.""
پوتین در یک کنفرانس مطبوعاتی در سال 2019 از پاسخ مستقیم به سوالی در مورد نفوذ رو به رشد تجاری دخترانش و روابط آنها با دولت خودداری کرد. او از ""ورونتسوا و تیخونوا"" به عنوان ""زن"" یاد کرد و هرگز آنها را به عنوان فرزندان خود نپذیرفت.
پوتین چند سال پیش در یک کنفرانس مطبوعاتی گفت: من به آنها افتخار می کنم..آنها به تحصیل ادامه می دهند و کار می کنند.""
او افزود:"" آنها در هیچ فعالیت تجاری و سیاسی دخالتی ندارند. آنها سعی نمی کنند راه خود را بروند.""
پوتین در مصاحبه ای در سال 2020 گفت که به دلیل ""نگرانی های امنیتی"" نمی خواهد هیچ اطلاعاتی در مورد خانواده خود را به اشتراک بگذارد.
او فاش کرد که نوه دارد، اما نگفت چند نوه دارد.
او گفت:"" من نوه دارم، خوشحالم. خیلی خوبن خیلی شیرینن من واقعا از گذراندن وقت با آنها لذت می برم.""
گروه ناوالنی همچنین خواستار تحریم ""آلینا کاباوا"" ژیمناست کار سابق و نماینده پارلمان است که به گفته آنها همسر دوم پوتین و مادر دو فرزند کوچک اوست. او همچنین ریاست گروه رسانه ملی، بزرگترین گروه رسانه ای روسیه را بر عهده دارد.
 ""آلینا کاباوا""زیمناست کار سابق روس که برخی رسانه های غربی مدعی اند به طور مخفی همسر پوتین است و از او دو فرزند کوچک دارد./ عکس آرشیوی/ خبرگزاری فرانسه
                           ",https://www.asriran.com/003UwE
833915,۱۴۰۱/۰۱/۱۸,اجتماعی ,تصاویری قدیمی از میدان توپخانه تهران در ۱۳۰۶ خورشیدی (فیلم),ویدئویی سیاه و سفید متفاوت و بسیار زیبا از میدان توپخانه تهران در ۱۳۰۶ خورشیدی را ببینید.,کد ویدیو  دانلود    فیلم اصلی                                     ,https://www.asriran.com/003UwF
833816,۱۴۰۱/۰۱/۱۸,اقتصادی,عضو کمیسیون صنایع مجلس: مافیای خودرو در همه دولت‌ها نفوذ داشته، در این دولت هم دارد,دو موضوع در کشور ما وجود دارد که مافیا دارند. سیگار و خودرو.,"عضو کمیسیون صنایع مجلس از رد مصوبه مجلس درباره واردات خودرو با دخالت مجمع تشخیص انتقاد کرد.
لطف الله سیاهکلی نماینده مجلس در گفت وگو با ""عصر ایران"" با اشاره به رد مصوبه مجلس برای واردات خودرو توسط مجمع تشخیص مصلحت نظام، گفت: برابر قانون اساسی مصوبات مجلس با تایید شورای نگهبان قانون می شود و در قانون اساسی به نهاد دیگری برای تایید مصوبات مجلس اشاره نشده است بنابراین اگر مجمع مباحثی دارد باید با شورای نگهبان آن را حل کند چراکه مجلس ارتباط مستقیم با مجمع ندارد الا مواردی که شورای نگهبان مصوبه ای را رد می کند و مجلس بر آن اصرار می کند و به مجمع می رود.
 سیاهکلی گفت: دو موضوع در کشور ما وجود دارد که مافیا دارند. سیگار و خودرو در کشور ما مافیای حرفه ای دارند در دولت ها نفوذ می کنند و کارشان را پیش می برند، سر مردم را کلاه گذاشتند و خسارت زیادی متوجه کشور کرده اند.
وی ادامه داد: مجلس برآمده از رای مردم است و رای مردم اصلاح ساختار موجود خودروسازی است و ما قطعا این را پیگیری می کنیم مجلس مدافع حقوق مردم است و این نوع خودروسازی با این کیفیت وقیمت را نمی پذیرد.
سیاهکلی گفت: امیدواریم بتوانیم بحث خودرو را چه در بحث وارادت، چه تولید و توزیع و چه رفع انحصار از بازار خودرو به جاهایی خوب برسانیم و همه اینها یک بسته است و اگر هر کدام نباشد مافیای خودرو کار خودش را می کند.
وی تاکید کرد: مجلس بر اجرای مصوبه خود جدی است و رییس مجلس باید با جدیت در این زمینه به پیگیری ها ادامه دهد. این مصوبه در مورد خودروهایی با قیمت زیر ۲۵هزار دلار است و شامل خودروهای لوکس نیست چراکه خودروهای لوکس بالای ۱۰۰و ۲۰۰هزار دلار هستند.
وی افزود: خودروهای ۲۵هزار دلاری در دنیا تاکسی و ماشین های عمومی است که زیر پای مردم است. اینها گاری های خارجی و خودروی ما چهارچرخه داخلی هستند. مافیای خودرو تلاش دارد اسم آن گاری ها را لوکس و اسم این چهارچرخه را ماشین بگذارد که منافع خودش را پیش ببرد و هر دوتا آنها غلط است چراکه آن خودرو معمولی خارجی است و این چهارچرخه است .
وی تاکید کرد: نگاهی که پشت داستان عدم واردات خودرو است حرفه ای عمل می کند. برخی رسانه ها استیضاح کنندگان وزیر صمت را منفعت طلب خطاب می کنند و کسی نیست به اینها بگوید اگر ما منفعت طلب بودیم که باید استیضاح را پس می گرفتم و قطعا جایی از آنها درد آمده است که اینگونه ما را خطاب می کنند.
این رسانه ها باید بگوید کجایش درد گرفته و کجایی این دلالی است. قطعا مافیای خودرو که در همه دولت ها نفوذ داشته است در این دولت هم نفوذ دارد .                           ",https://www.asriran.com/003Uue
833913,۱۴۰۱/۰۱/۱۸,اجتماعی ,تایید گرانی یک‌شبه مواد مخدر در ایران از سوی معتادان (فیلم),در پی ممنوعیت کشت خشخاش و فروش مواد مخدر در افغانستان که چند روز پیش از سوی طالبان اعلام شد، معتادان تایید کرده‌اند که مواد مخدر در ایران تا ۳۰ درصد گران شده است.,کد ویدیو  دانلود    فیلم اصلی                                     ,https://www.asriran.com/003UwD
833912,۱۴۰۱/۰۱/۱۸,محیط زیست,هوای تهران؛ ناسالم برای گروه‌های حساس,تهران از ابتدای سال ۲ روز هوای پاک و ۱۴ روز هوای قابل قبول و یک روز ناسالم برای گروه‌های حساس جامعه داشته است.,"شاخص آلودگی هوای تهران در حال حاضر بر روی عدد ۱۰۳ قرار گرفته و کیفیت هوا ناسالم برای گروه‌های حساس است.
به گزارش ایسنا، بنا بر اعلام شرکت کنترل کیفیت هوای شهر تهران، صبح امروز (۱۸ فروردین ماه) شاخص آلودگی هوا بر روی عدد ۱۰۳ قرار گرفت که نشان می دهد کیفیت هوای تهران ناسالم برای گروه های حساس است و توصیه می‌شود در این شرایط هوای ناسالم برای گروه حساس، افراد مبتلا به بیماری‌های قلبی یا ریوی، سالمندان و کودکان فعالیت‌های طولانی یا سنگین خارج از منزل را کاهش دهند.
همچنین طی ۲۴ ساعت گذشته هم شاخص کیفیت هوا بر روی عدد ۷۹ قرار داشت و هوای تهران قابل قبول بود.
همچنین تهران از ابتدای سال ۲ روز هوای پاک و ۱۴ روز هوای قابل قبول و یک روز ناسالم برای گروه‌های حساس جامعه داشته است.                           ",https://www.asriran.com/003UwC
833910,۱۴۰۱/۰۱/۱۸,فرهنگی/هنری,سوتی بهاره رهنما در تلفظ یک کلمه انگلیسی (فیلم),بهاره رهنما، بازیگر، در یک مصاحبه وقتی در حال صحبت کردن در مورد کسانی بود که از او تنفر دارند، در جملاتش به جای استفاده از کلمه انگلیسی «Hater» در اشتباهی فاحش، تلفظ کلمه «Heater» به معنی «بخاری» را به زبان آورد.,کد ویدیو  دانلود    فیلم اصلی                                     ,https://www.asriran.com/003UwA
833911,۱۴۰۱/۰۱/۱۸,بین الملل,ثروتمندترین های جهان در 2022 : ایلان ماسک و جف بزوس، رتبه اول و دوم,از جمله افراد تازه‌وارد می‌توان به ریحانا ستاره پاپ با ۱.۷ میلیارد دلار، پیتر جکسون، کارگردان ارباب حلقه‌ها و جرد کوشنر، سرمایه‌گذار و داماد دونالد ترامپ اشاره کرد.,"نشریه فوربس آمریکا تازه‌ترین رده‌بندی ثروتمندترین افراد جهان در سال ۲۰۲۲ را منتشر کرد. این فهرست شامل ۲ هزار و ۶۶۸ میلیاردر است که در مجموع از ثروتی معادل ۱۲.۷ تریلیون دلار برخوردارند.
به گزارش یورونیوز، در صدر این فهرست ایلان ماسک قرار دارد. با جهش ۳۳ درصدی سهام شرکت تسلا، ماسک ۶۸ میلیارد دلار جدید کسب کرد و با ۲۱۹ میلیارد دلار مقام ثروتمندترین فرد جهان را به خود اختصاص داده است.
در رده دوم جف بزوس، مالک آمازون قرار دارد که به دلیل کاهش ۳ درصدی سهام این شرکت و همینطور افزایش کمک‌های خیریه‌اش، ۶ میلیارد دلار دارایی قبلی خود را از دست داد و با ۱۷۱ میلیارد دلار به رتبه دو سقوط کرد.
در رتبه سوم نیز برنار آرنو، سرمایه‌دار فرانسوی صاحب شرکت‌های تولید کالاهای لوکس قرار دارد که سال گذشته ۸ میلیارد دلار به ثروت خود اضافه کرد و دارایی‌هایش در مجموع به ۱۵۸ میلیارد دلار رسید. بیل گیتس با ۱۲۹ و وارن بافت نیز با ۱۱۸ در رده‌های ۴ و ۵ قرار گرفتند.
در این فهرست کماکان فرانسواز بتانکور مه‌یر ثروتمندترین زن جهان که پدربزرگش غول لوازم آرایشی و بهداشتی «لورآل» را تأسیس کرد، با ۷۴.۸ میلیارد دلار مقام نخست را داراست. در مجموع ۳۲۷ زن در این لیست حاضر هستند که از میان آن‌ها ۲۲۶ نفر ثروت خود را به ارث برده‌اند و ۱۰۱ نفر میلیاردرهای خودساخته‌ای هستند که در صدر آن‌ها فن هونگ وی رئيس شرکت الیاف شیمیایی هنگ‌لی‌گروپ چین با ۱۸.۲ میلیارد دلار ثروت قرار دارد.
موکش آمبانی از هند با ۹۰.۷ میلیارد دلار دارایی همچنان ثروتمندترین فرد در آسیا نام گرفته است.
 انتشار فهرست ثروتمندترین آمریکایی‌ها در ۲۰۲۱؛ ترامپ پس از ۲۵ سال از جمع ۴۰۰ نفر برتر خارج شد.
در اثر اعمال تحریم‌های جهانی علیه الیگارش‌های روسی پس از حمله روسیه به اوکراین و کاهش ارزش روبل، ۳۴ میلیاردر روسی در مقایسه با فهرست سال پیش از لیست خارج شده‌اند.
ثروت ۸۳ فرد روسی که حضور خود را در جدول حفظ کرده‌اند نسبت به سال قبل دچار رکود یا کاهش شده و در مجموع به ۲۶۰ میلیارد دلار رسیده است.
آمریکا با ۷۳۵ میلیاردر که ثروتی به ارزش ۴.۷ تریلیون دلار دارند همچنان در صدر جهان است. چین (شامل ماکائو و هنگ کنگ) با ۶۰۷ میلیاردر با ثروتی مجموعا به ارزش ۱.۹۶ تریلیون دلار در رتبه دوم باقی مانده است.
در مجموع، میلیاردرهای چینی نسبت به سال پیش که حدود ۲.۵ تریلیون دلار ثروت داشتند حدود ۵۰۰ میلیارد دلار فقیرتر شده‌اند. پس از چین، هند با ۱۶۶، آلمان با ۱۳۴ و روسیه با ۸۳ نفر سه کشور با بیشتری افراد ثروتمند هستند.
انتشار لیست جدید در حالی صورت می‌گیرد که همه‌گیری کووید-۱۹، سقوط بازارهای سهام و کسادی تجارت به میلیاردهای جهان ضربه زده است. ۳۲۹ نفر عمدتا با سقوط ثروتشان به زیر یک میلیارد دلار از این لیست خارج شده‌اند که بیشترین تعداد از زمان بحران مالی سال ۲۰۰۹ بدین سو است.
با این وجود در حالی که ۲۳۶ نفر به تازگی به این لیست اضافه شده‌اند، هزار نفر نیز نسبت به یک سال پیش ثروتمندتر شده‌اند. از جمله افراد تازه‌وارد می‌توان به ریحانا ستاره پاپ با ۱.۷ میلیارد دلار، پیتر جکسون، کارگردان ارباب حلقه‌ها و جرد کوشنر، سرمایه‌گذار و داماد دونالد ترامپ اشاره کرد.  ۸۶ عضو این فهرست زیر ۴۰ سال سن دارند که در میان آن‌ها ملانی پرکینز بنیانگذار ۳۴ ساله پلتفرم طراحی گرافیک کانوا حضور دارد. از این تعداد ۱۲ نفر نیز زیر ۳۰ سال سن دارند از جمله کوین دیوید لمن ۱۹ ساله جوان‌ترین میلیاردر جهان و وارث داروخانه‌های زنجیره‌ای در آلمان موسوم به «دروگری مارکت» و گری وانگ ۲۸ ساله بنیانگذار ارز دیجیتال FTX.
بنا بر گزارش فوربس در مجموع ارزش دارایی ثروتمندان جهان نسبت به سال گذشته که رکوردی ۱۳.۱ تریلیون دلاری را ثبت کرد، حدود ۴۰۰ میلیارد دلار کاهش یافته و به ۱۲.۷ تریلیون دلار رسیده است.                           ",https://www.asriran.com/003UwB
833908,۱۴۰۱/۰۱/۱۸,بین الملل,حمله موشکی به پالایشگاه اربیل عراق,مالک هولدینگ کار، شیخ باز کریم است؛ همان کسی که مالک ویلایی بود که به پایگاه موساد بدل شده و تقریبا چهار هفته قبل هدف حمله موشکی سپاه پاسداران انقلاب اسلامی قرار گرفت.,"رسانه‌های خبری نزدیک به حزب الله لبنان از حمله موشکی به منطقه‌ای در کردستان عراق خبر دادند.
به گزارش تسنیم به نقل از المیادین، چندین فروند موشک کاتیوشا به شهرستان خبات در استان اربیل اصابت کرده است.
برخی رسانه‌های خبری نیز از شنیده شدن صدای انفجار در این منطقه خبر دادند. گفته می‌شود که پالایشگاه وابسته به شرکت هولدینگ «کار» هدف قرار گرفته است.
مالک هولدینگ کار، شیخ باز کریم است؛ همان کسی که مالک ویلایی بود که به پایگاه موساد بدل شده و تقریبا چهار هفته قبل هدف حمله موشکی سپاه پاسداران انقلاب اسلامی قرار گرفت.
این پالایشگاه، بخشی از فرآیند قاچاق نفت از اقلیم کردستان عراق به ترکیه است.                           ",https://www.asriran.com/003Uw8
833907,۱۴۰۱/۰۱/۱۸,اقتصادی,تکمیل 6265 دستگاه خودرو ناقص کف پارکینگ پارس خودرو در تعطیلات نوروز,با برنامه ریزی های صورت گرفته انشاالله به زودی شاهد خالی شدن پارکینگ ها از محصولات ناقص و افزایش تولید و ارتقای کیفیت خواهیم بود .,"معاون برنامه ریزی پارس خودرو از تکمیل و تجاری سازی بیش از شش هزار خودروی این شرکت در تعطیلات نوروزی خبر داد. 
به گزارش روابط عمومی شرکت پارس خودرو، سید حمیدرضا دشتی با اعلام این خبر بر تلاش کارکنان شرکت، برای تکمیل خودروهای ناقص کف پارکینگ اشاره کرد و گفت: در تعطیلات نوروزی تعداد29043 قطعه بر روی 6265 دستگاه خودرو از محصولات ناقص شرکت نصب و تجاری سازی شد که به ترتیب اولویت ثبت نام به مشتریان عزیز در حال تحویل است .
وی گفت: درحالی که خیلی از مردم تعطیلات نوروزی را درکنار خانواده های خود سپری کردند، بخشی از کارکنان این شرکت برای جلب رضایت مشتریان و انجام تعهدات خود نوروز را در محل کارخود گذراندند تا بتوانیم به تعهدات خود به خوبی عمل کنیم.
معاون برنامه ریزی پارس خودرو ادامه داد: این در حالی است که این شرکت در سال 1400 به نسبت سال پیش از آن رشد تولید حدود 5/ 6 درصدی را تجربه کرد و در مجموع حدود 109‌هزار و 850 دستگاه انواع محصولات سواری را تولید کرد و به لحاظ تیراژ توانسته‌ایم تولید خود را نزدیک به 6‌هزار و 800 دستگاه در سال 1400 به نسبت سال 99 رشد دهیم.
وی در پایان اظهار امیدواری کرد با برنامه ریزی های صورت گرفته انشاالله به زودی شاهد خالی شدن پارکینگ ها از محصولات ناقص و افزایش تولید و ارتقای کیفیت خواهیم بود .                           ",https://www.asriran.com/003Uw7
667236,۱۴۰۱/۰۱/۱۸,عمومی,دعای روز پنجم ماه رمضان (+صوت),در بخشی از دعای روز پنجم ماه مبارک رمضان از خداوند درخواستی می کنیم که خداوند در قرآن این درخواست را از زبان برترین خلایق خود یعنی انبیا و رسولان(ع) مطرح  کرده است که همان موضوع «صالحیت» است.,"دعای روز پنجم ماه مبارک رمضان حاوی مفهومی است که انبیا و اوصیا همواره از خداوند درخواست می‎کردند.
در بخشی از دعای روز پنجم ماه مبارک رمضان از خداوند درخواستی می کنیم که خداوند در قرآن این درخواست را از زبان برترین خلایق خود یعنی انبیا و رسولان(ع) مطرح  کرده است که همان موضوع «صالحیت» است.
به عنوان نمونه سلیمان(ع) از خداوند این درخواست را دارد: «...وَ أَدْخِلْنی‏ بِرَحْمَتِكَ فی‏ عِبادِكَ الصَّالِحین‏؛ و مرا به رحمت خودت در زمره بندگان صالحت محشور کن.» و یا ابراهیم(ع)  از خداوند درخواست فرزند صالح  می‎کند و می‎فرماید «رَبِّ هَبْ لی‏ مِنَ الصَّالِحین‏؛ خدایا به من از صالحین ببخش.» بنابراین صالحیت ویژگی مردان برتر مکتب خداوند و مکتب اهل بیت(ع) است.
«بسم الله الرحمن الرحیم
اللهمّ اجْعَلْنی فیهِ من المُسْتَغْفرینَ واجْعَلْنی فیهِ من عِبادَکَ الصّالحینَ القانِتین واجْعَلْنی فیهِ من اوْلیائِکَ المُقَرّبینَ بِرَأفَتِکَ یا ارْحَمَ الرّاحِمین.
خدایا مرا در این روز از آمرزش‎جویان و از بندگان صالحِ فرمانبردارت و از اولیای نزدیکت قرار بده؛ به مهربانی خودت ای رحم‎کننده‎ترین رحکم‎کنندگان.»
فایل صوتی دعای روز پنجم ماه رمضان
   


    کد صوت  دانلود    صوت اصلی                                     ",https://www.asriran.com/002nZs
833905,۱۴۰۱/۰۱/۱۸,اخبار سلامت,جدیدترین آمار مبتلایان و قربانیان کرونا در جهان,ایران با مجموع هفت میلیون و ۱۸۰ هزار و هشت مورد ابتلا و ۱۴۰ هزار و ۴۵۱ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.,"آمار مجموع مبتلایان به کووید-۱۹ در جهان تاکنون به ۴۹۵ میلیون و ۴۱۳ هزار و ۳۶۰ نفر رسیده، همچنین مرگ شش میلیون و ۱۹۱ هزار و ۴۹۵ نفر بر اثر این بیماری تأیید شده و ۴۳۰ میلیون و ۹۹۶ هزار و ۵۶۹ نفر از مبتلایان نیز تاکنون بهبود یافته‌اند.
به گزارش ایسنا، بر اساس آمارهای رسمیِ همه‌گیری کرونا، آمریکا با بیش از ۸۱.۹ میلیون مبتلا و بیش از یک میلیون قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳ میلیون مبتلا پس از آمریکا در رتبه دوم جهانی به لحاظ میزان ابتلا قرار گرفته است.
همچنین آمار مبتلایان به کووید-۱۹ در برزیل هم از ۳۰ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است.
برزیل در عین حال با بیش از ۶۶۰ هزار جان باخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود و پس از آن هند با بیش از ۵۲۱ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.
همچنین در اروپا، روسیه با گذشتن از آمار ۳۷۰ هزار قربانی، هم اکنون بالاترین رقم مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.
فرانسه همچنین با ثبت بیش از ۲۶.۳ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است.
جدول جهانی پاندمی کرونا
بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح امروز (پنجشنبه) به ترتیب به شرح زیر است:



#
نام کشور
مجموع مبتلایان
مجموع قربانیان


۱
ایالات متحده
۸۱,۹۵۰,۲۴۷
۱,۰۱۰,۵۳۷


۲
هند
۴۳,۰۳۱,۹۵۸
۵۲۱,۵۶۰


۳
برزیل
۳۰,۰۶۷,۲۴۹
۶۶۰,۷۸۲


۴
فرانسه
۲۶,۳۹۰,۴۷۱
۱۴۲,۹۱۲


۵
آلمان
۲۲,۱۶۴,۰۶۰
۱۳۱,۵۱۶


۶
انگلیس
۲۱,۴۶۱,۵۵۶
۱۶۹,۰۹۵


۷
روسیه
۱۷,۹۴۰,۷۶۵
۳۷۰,۶۰۲


۸
ایتالیا
۱۵,۰۳۵,۹۴۳
۱۶۰,۹۷۳


۹
ترکیه
۱۴,۹۲۹,۹۰۵
۹۸,۲۷۵


۱۰
کره جنوبی
۱۴,۷۷۸,۴۰۵
۱۸,۳۸۱



همچنین ایران با مجموع هفت میلیون و ۱۸۰ هزار و هشت مورد ابتلا و ۱۴۰ هزار و ۴۵۱ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.
بر اساس آمار فوق پس از ایالات متحده، هند و برزیل تاکنون در فرانسه، آلمان، انگلیس، روسیه، ایتالیا، ترکیه، کره جنوبی، اسپانیا، ویتنام، آرژانتین، هلند، ایران، ژاپن، کلمبیا، اندونزی، لهستان، مکزیک، اوکراین، استرالیا، مالزی، اسرائیل، اتریش، بلژیک، جمهوری چک، تایلند، آفریقای جنوبی، فیلیپین، پرتغال، پرو، کانادا، سوئیس، شیلی و یونان نیز بیش از سه میلیون مبتلا ثبت شده‌ است.
روند افزایش آمار ابتلا به بیماری کووید-۱۹ که تاکنون در ۲۲۶ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.                           ",https://www.asriran.com/003Uw5
833902,۱۴۰۱/۰۱/۱۸,اجتماعی ,صحبت‌های مادر کودک اوتیسمی که مورد هتاکی قرار گرفته بود (فیلم),همه می‌گفتند برای پیگیری موضوع چند ماه باید دوندگی کنم!,"کد ویدیو  دانلود    فیلم اصلی          
                           ",https://www.asriran.com/003Uw2
833903,۱۴۰۱/۰۱/۱۸,فرهنگی/هنری,"""شاهین مالت"" با ترجمه جدید در کتابفروشی‌ها",سام اسپید، کارآگاهی است که پرونده قتل دستیارش، مایلز آرچر را شخصا به عهده می‌گیرد؛ مایلز طی مأموریتی به‌ظاهر ساده کشته می‌شود و سام نمی‌داند قرار است در چه مخمصه‌ای بیفتد.,"«شاهین مالت» نوشته دشیل هَمت با ترجمه محمود گودرزی منتشر شده است.به گزارش ایسنا این رمان در ۲۸۰ صفحه با شمارگان ۱۰۰۰ نسخه و قیمت ۸۵ هزار تومان در نشر برج راهی بازار کتاب شده است. در نوشته پشت جلد کتاب می‌خوانیم: این مجسمه مرموز سیاه چیست که عده‌ای برای به‌دست‌آوردنش چنین تقلا می‌کنند؟ چرا حاضرند به آن سوی جهان سفر کنند، جان خود را به خطر اندازند یا آدم بکشند؟
 سام اسپید، کارآگاهی است که پرونده قتل دستیارش، مایلز آرچر را شخصا به عهده می‌گیرد؛ مایلز طی مأموریتی به‌ظاهر ساده کشته می‌شود و سام نمی‌داند قرار است در چه مخمصه‌ای بیفتد. برای مقابله با زنانِ فریبنده، پلیس، دادستان و گانگسترها و همه آن‌هایی که نمی‌گذارند شاهین مالت را به دست آورد، فقط خونسردی و بدبینی است که به کارش می‌آید. «شخصیت سام اسپید در رمان، بسیار تأثیرگذارتر از فیلمی است که ساخته‌اند؛ شخصیتی که می‌داند چطور بجنگد، چطور به سوژه نزدیک شود و چگونه صندوق‌ها و کشوها را بگشاید بی‌آنکه ردی از خود به جا بگذارد. هوشمندی و خونسردی‌اش باعث می‌شود مردی فراموش‌نشدنی از این رمان در خاطرتان بماند.»(باربارا شلیپر- منتقد ادبی)در معرفی دشیل همت نیز  عنوان شده است: ساموئل دشیل همت سال ۱۸۹۴ در جنوب مریلند به دنیا آمد. او در چهارده‌سالگی مدرسه را رها کرد. دشیل همت چندین سال از عمرش را صرف مشاغل متعدد کرد تا سرانجام در سن بیست‌ویک سالگی به آژانس پینکرتون پیوست و کارآگاه شد. این کار تخیلش را به کار انداخت. او بعدها ماجراهایی را که در آن آژانس پشت سر گذاشته بود، دست‌مایه‌ داستان‌های جنایی‌اش کرد؛ مثلا یک بار به دشیل جوان مأموریت دادند چرخ و فلکی را که دزدیده شده بود، پیدا کند. او در جنگ جهانی اول به ارتش آمریکا پیوست.وضعیت سلامت همت سبب شد بعد از جنگ دیگر نتواند به عنوان کارآگاه خصوصی به فعالیتش ادامه بدهد و پشت‌میزنشین شد.او درست در اوج محبوبیت سینمای نوآر سر از اتاق تهیه‌کنندگان سینما درآورد؛ سال ۱۹۲۴ با نوشتن «دختری با چشم‌های نقره‌ای» عملا دیگر یک نویسنده شد. بخت نویسندگی همت با نوشتن «شاهین مالت» گشوده شد. این رمان نخستین بار در سال ۱۹۲۹ به صورت پاورقی در مجله بلک مسک منتشر شد، اما همان‌طور که همت از قبل هم می‌دانست، این رمان دستاوردی کاملا متفاوت از همه کارهایی که تا آن‌ وقت انجام داده بود، داشت. همت که یک فعال چپ‌گرا و عضو حزب کمونیست آمریکا بود، اواخر ۱۹۴۰ نیز عضو فعال کنگره حقوق مدنی نیویورک شد.
او در سال ۱۹۵۱ بنا به رأی دادگاه به شش‌ماه زندان محکوم شد و مدعی‌العموم همه درآمدش از کتاب‌ها و فیلم‌هایش را ضبط کرد.
سال‌های آخر عمر دشیل همت در فقر و بیماری گذشت. او ۱۰ ژانویه ۱۹۶۱ بر اثر سرطان ریه از دنیا رفت و نتوانست اتوبیوگرافی‌اش را با عنوان «لاله» به پایان برساند.                           ",https://www.asriran.com/003Uw3
833900,۱۴۰۱/۰۱/۱۸,اجتماعی ,سقوط هولناک بیلبورد تبلیغاتی در اتوبان تهران کرج (فیلم),یک تابلوی تبلیغاتی عظیم در باند شمالی اتوبان تهران-کرج (نرسیده به پل کلاک) حین وزش باد سقوط کرد.,کد ویدیو  دانلود    فیلم اصلی                                     ,https://www.asriran.com/003Uw0
833901,۱۴۰۱/۰۱/۱۸,محیط زیست,وقوع رگبار و رعدوبرق در برخی مناطق کشور / ورود سامانه بارشی جدید از شنبه,اهواز با بیشینه ۳۶ گرم‌ترین استان کشور در روز جاری است، همچنین اردبیل با بیشینه ۱۴ و کمینه ۶ درجه سانتی‌گراد، خنک‌ترین استان کشور است.,"رئیس مرکز ملی پیش بینی و مدیریت بحران مخاطرات وضع هوا از ورود سامانه بارشی جدید به کشور از روز شنبه خبر داد.
صادق ضیائیان در گفت و گو با ایسنا در مورد وضعیت آب و هوایی کشور گفت: پیش بینی نقشه‌ها نشان می‌دهد که با ورود سامانه بارشی به کشور در روز پنجشنبه (۱۸ فروردین) در استان‌های آذربایجان شرقی و غربی، اردبیل، استان‌های ساحلی خزر، کردستان، زنجان، قزوین، البرز، تهران، سمنان و همدان و مرکزی و قم افزایش ابر، وزش باد شدید موقت و در برخی ساعات رگبار و رعدو برق پیش بینی می‌شود.
وی با بیان این که این وضعیت جمعه (۱۹ فروردین) در استان‌های آذربایجان غربی و شرقی، کردستان، خراسان شمالی، گلستان و شمال خراسان رضوی پیش بینی می‌شود، گفت: روز شنبه موج بارشی جدیدی وارد کشور شده و در مناطق شمال نواحی غربی و مرکزی خزر و استان‌های واقع در دامنه‌های جنوبی البرز و مرکزی بارش رخ خواهد داد و یکشنبه نیز در نوار شمالی کشور در برخی از ساعات رگبار و رعد و برق پیش بینی می‌شود.
وی با بیان این که دوشنبه (۲۲فروردین) جوی آرام در کشور خواهیم داشت، گفت: در روزهای ۵ شنبه تا شنبه (۱۸ تا ۲۰ فروردین) در قالب نقاط کشور در برخی ساعات وزش باد شدید می‌باشد و در روز ۵ شنبه (۱۸ فروردین) به سبب گرد و خاک موجود بر روی عراق و انتقال آن به کشور در استان‌های واقع در غرب و  جنوب غرب پدیده گردوخاک پیش بینی می شود و همچنین ۵ شنبه (امروز) در استان های ساحلی خزر و اردبیل کاهش محسوس دما و جمعه در این نواحی افزایش دما رخ خواهد داد.
وی با بیان اینکه اهواز با بیشینه ۳۶ گرم‌ترین استان کشور در روز جاری است، گفت: همچنین اردبیل با بیشینه ۱۴ و کمینه ۶ درجه سانتی‌گراد، خنک‌ترین استان کشور است.
وی در مورد وضعیت هوای تهران نیز با بیان اینکه برای امروز تهران بیشینه ۲۷ و کمینه ۱۵ درجه سانتی‌گراد پیش بینی می‌شود، گفت: هوای تهران به تدریج ابری همراه رگبار و رعد و برق و وزش باد شدید پیش بینی می‌شود.                           ",https://www.asriran.com/003Uw1
833897,۱۴۰۱/۰۱/۱۸,عمومی,نیما نامداری مدیرعامل کارنامه شد,,"«کارنامه»، یکی از شرکت‌های گروه هزاردستان نیما نامداری را به عنوان مدیرعامل خود معرفی کرد.
نیما نامداری، دانش‌آموخته دانشگاه‌های علم‌وصنعت و شهیدبهشتی است. او پیش از این بنیانگذار شرکت سرمایه‌گذاری بلوط، عضو هیئت‌مدیره‌ دیوار و مدیرعامل شرکت سرمایه‌گذاری جسورانه جوانه بوده است.
گفتنی است «کارنامه» شرکتی بیرون آمده از دل «دیوار» بوده و با تمرکز بر کارشناسی خودرو و همچنین ارائه سرویس‌های خرید سفارشی و فروش سفارشی خودرو، فعالیت خود را از زمستان سال ۱۳۹۸ آغاز کرده است.
پیش از این، شهرام شاهکار، مدیرعاملی کارنامه را به عهده داشت. با انتصاب نیما نامداری به مدیریت عامل کارنامه، شهرام شاهکار به عنوان عضو هیئت مدیره در این مجموعه حضور خواهد داشت.                           ",https://www.asriran.com/003Uvx
833899,۱۴۰۱/۰۱/۱۸,اجتماعی ,ویدئویی از ضارب روحانیون در حرم رضوی,ویدئوی از ضارب روحانیون در حرم رضوی که به وضوح تکفیری بودن این شخص در کلیپ مشهود است، را در ادامه ببینید. منبع: تسنیم,کد ویدیو  دانلود    فیلم اصلی                                     ,https://www.asriran.com/003Uvz
833898,۱۴۰۱/۰۱/۱۸,سیاست خارجی,طالبان حمله به طلاب را در مشهد محکوم کرد,طالبان: «این کار ربطی به افغان‌ها و افغانستان ندارد»,"سخنگوی طالبان حمله به سه طلبه روحانی در مشهد را محکوم و تاکید کرد این مساله ربطی به افغان ها و افغانستان ندارد.
به گزارش ایسنا، ذبیح الله مجاهد سخنگوی طالبان در پیامی با اشاره به حادثه اخیر در آستان قدس رضوی نوشت:
«‏امارت اسلامی حمله بر عبادتگاه و روحانیون در کشور ایران را محکوم می‌نماید.
«این کار ربطی به افغان‌ها و افغانستان ندارد».                           ",https://www.asriran.com/003Uvy
833896,۱۴۰۱/۰۱/۱۸,اقتصادی,دبیر کانون مرغداران: مرغ‌های بی‌خریدار، روی دست مرغداران مانده‌اند,اگر شرکت پشتیبانی امور دام به این موضوع ورود و اقدام به خرید این مرغ‌ها برای ذخایر کشور نکند فاجعه رخ خواهد داد.,"دبیر کانون مرغداران گوشتی گفت: با مازاد تولید مرغ گرم مواجهیم و این در حالیست که مرغ منجمد هم به بازار تزریق شده است؛ به همین جهت بازار دیگر کشش جذب مرغ‌های تولید شده را ندارد و مرغ‌ها بر روی دست مرغداران مانده است.
به گزارش ایسنا؛ پرویز فروغی با بیان اینکه مرغ در سالن‌های پرورش مرغ تلمبار شده است، گفت: اکثر مرغداران زمان تحویل مرغ‌هایشان رسیده ولی بازار کشش جذب آن را ندارد و خریداری نیست.
وی ادامه داد: با مازاد تولید مواجهیم و این در حالیست که مرغ منجمد هم وارد بازار شده و همین موضوع تقاضای مرغ گرم را کم کرده و مرغ‌ها روی دست مرغداران مانده است.
دبیرکانون مرغداران گوشتی اضافه کرد: تاخیر در ارسال و بارگیری نهاده‌های دامی هم همچنان به قوت خود باقی است.
فروغی تصریح کرد: اگر شرکت پشتیبانی امور دام به این موضوع ورود و اقدام به خرید این مرغ‌ها برای ذخایر کشور نکند فاجعه رخ خواهد داد.
وی با بیان اینکه بارها پیگیر این موضوع بودیم ولی به ما اعلام شد که ذخایر هم پر است و نیازی وجود ندارد، افزود: باید برای این موضوع فکری شود. درست است که بیش از نیاز کشور جوجه‌ریزی شده ولی تزریق مرغ منجمد به بازار نیز باعث شده که بازار اشباع شود و مردم نیز از مرغ‌های منجمد خریداری کنند.                           ",https://www.asriran.com/003Uvw
833895,۱۴۰۱/۰۱/۱۸,محیط زیست,هشدار زرد هواشناسی: وزش باد شدید در خراسان جنوبی,هشدار سطح زرد هواشناسی به معنای آگاهی و اقدام در صورت نیاز است و احتمال وجود خسارت یا خسارت نقطه‌ای وجود دارد.,"اداره کل هواشناسی خراسان جنوبی درباره فعالیت توده هوای ناپایدار به‌صورت وزش باد شدید تا خیلی شدید از امروز تا جمعه، هشدار سطح زرد صادر کرد.
کارشناس اداره کل هواشناسی خراسان جنوبی گفت: براساس الگوی نقشه‌ها، داده‌ها و تصاویر ماهواره‌ای هواشناختی، تقویت ناپایداری‌های جوی از امشب تا اواخر وقت فردا (جمعه) باعث وزش باد شدید و خیزش گرد و خاک به‌ویژه در مناطق غربی و شمال غربی استان خواهد شد.
سمیه لطفی روز پنجشنبه در گفت و گو با خبرنگار ایرنا افزود: این ناپایداری‌ها در ۲۴ ساعت آینده سبب کاهش دید افقی و کیفیت هوا می‌شود.
وی بیان کرد: دمای هوا امروز کاهش جزئی دارد اما برای جمعه کاهش نسبی دما را انتظار داریم.
دمای مرکز استان در شبانه‌روز گذشته بین ۱۲ و ۳۲ درجه سانتیگراد متغیر بود و در این مدت سربیشه با دمای هفت و دهسلم نهبندان با ۳۸ درجه به ترتیب خنک‌ترین و گرمترین نقاط استان بودند.
هشدار سطح زرد هواشناسی به معنای آگاهی و اقدام در صورت نیاز است و احتمال وجود خسارت یا خسارت نقطه‌ای وجود دارد.                           ",https://www.asriran.com/003Uvv
833892,۱۴۰۱/۰۱/۱۸,عمومی,کارت معافیت سربازی برای ایرانیان خارج از کشور با انجام طرح تحقیقاتی یک‌ساله در ایران,این طرح های تحقیقاتی نظام وظیفه تخصصی در قالب دوره یک ساله پسادکتری در دانشگاه های مطرح از قبیل صنعتی شریف، تبریز، تهران است تا افراد مشمول بتوانند سربازی یک ساله خود را انجام دهند و کارت پایان خدمت بگیرند.,"خدمت نظام وظیفه برای مشمولان سربازی همواره یک دغدغه بوده، حال با اجرای برنامه همکاری با متخصصان و کارآفرینان ایرانی خارج از کشور توسط معاونت علمی و فناوری ریاست جمهوری،‌ این امکان فراهم شده است تا این متخصصان با اجرای طرح تحقیقاتی کارت معافیت سربازی دریافت کنند.
به گزارش ایرنا، ‌خدمت وظیفه عمومی که به آن به‌طور عام خدمت سربازی یا سربازی اجباری نیز گفته می‌شود، معمولاً برای مردان ۱۷ تا ۱۸ ساله به مدتی که غالباً ۲ تا ۳ سال است اجرا می‌شود. سپری کردن دوران سربازی برای ایرانیان مشمول چه در داخل و خارج کشور اجباری است.
معاونت علمی و فناوری ریاست جمهوری در راستای نیل به اهداف بلند مدت چشم‌انداز علمی کشور و بهره‌گیری از ذخایر علمی و حرفه‌ای سرمایه انسانی خارج از کشور، برنامه همکاری با متخصصان و کارآفرینان ایرانی خارج از کشور را به منظور انتقال دانش، تجربه و ایده‌های فناورانه به داخل توسط مرکز تعاملات بین‌المللی علم و فناوری و با همکاری دانشگاه ها، پژوهشگاه ها، پارک‌های علم و فناوری، شرکت های فناور و مراکز رشد و نوآوری منتخب کشور اجرا کرد.
این برنامه در قالب حمایت از انجام طرح های تحقیقاتی و فناورانه همچون پسادکتری، فرصت مطالعاتی، استاد مدعو و معین، راه‌اندازی کسب و کارهای فناورانه، اشتغال در شرکت‌های فناور و برگزاری سخنرانی و کارگاه‌های تخصصی به ارتباط مؤثر متخصص و مراکز علمی و فناوری برگزیده کشور کمک می کند.
در اجرای این برنامه با مساعدت ستاد کل نیروهای مسلح، نظام وظیفه تخصصی را برای ایرانیان خارج از کشور در ۲ بخش طرح تحقیقاتی جایگزین خدمت در خارج از کشور و طرح تحقیقاتی جایگزین خدمت در داخل کشور  طراحی و از سال گذشته  اجرا شد. ‌
بسیاری از ایرانیان خارج از کشور از این طرح استقبال کرده اند به طوری که به گفته سورنا ستاری معاون علمی و فناوری رییس جمهور تاکنون برای ۱۰۰ نفر طرح نظام وظیفه تخصصی تعریف شده است.
وی در این خصوص به خبرنگار ایرنا گفت: نظام وظیفه تخصصی در خصوص ایرانیان خارج از کشور در حال اجرا است و برای آنها طرح تحقیقاتی تعریف می شود.
معاون علمی و فناوری رییس جمهور اظهار داشت:‌ در اجرای سربازی تخصصی برای ایرنیان خارج از کشور، سخت گیری ها برای تعریف طرح تحقیقاتی کمتر است، تا ۴۰۰ دانشگاه برتر کشور را برای انجام این طرح مدنظر قرار می دهیم، این افراد می توانند با حضور در داخل کشور در مدت حدود کمتر از ۲ سال به جای انجام نظام وظیفه، طرح تحقیقاتی اجرا کنند.
ستاری ادامه داد:‌ سربازی این افراد می تواند در شرکت های دانش بنیان، سازمان های دولتی یا اجرای یک طرح تحقیقاتی در بخشی از صنعت دفاعی کشور باشد.
وی همچنین گفت:‌  قطعا ما یک ظرفیت بسیار خوبی از متخصصان و محققان ایرانی داریم که در خارج از کشور زندگی یا تحصیل می کنند و در رفت وآمد به ایران هستند.
معاون علمی و فناوری رییس جمهور تصریح کرد: در پنج سال گذشته تلاش ما این بوده که مکانیزمی را طراحی و ایجاد کنیم که بتوانیم یک پل ارتباطی بین ایرانیان خارج از کشور و مراکز علم و فناوری در داخل باشیم.
علی حسینی معاون توسعه سرمایه انسانی بین الملل معاونت علمی و فناوری ریاست جمهوری هم در گفت و گو با خبرنگار گروه علم و آموزش ایرنادر خصوص نظام وظیفه تخصصی برای ایرانیان خارج از کشور گفت: برای افرادی که مشمول سربازی خارج از کشور و حتی غایبین سربازی درخارج از کشور با همکاری ستاد کل نیروی مسلح، طرح هایی برای طی کردن دوره  سربازی  تعریف می کنیم.
وی خاطرنشان کرد: این طرح های تحقیقاتی نظام وظیفه تخصصی در قالب دوره یک ساله پسادکتری در دانشگاه های مطرح از قبیل صنعتی شریف، تبریز، تهران است تا افراد مشمول بتوانند سربازی یک ساله خود را انجام دهند و کارت پایان خدمت بگیرند.
معاون توسعه سرمایه انسانی بین الملل معاونت علمی و فناوری ریاست جمهوری ادامه داد: حتی برای افرادی که خارج از کشورهستند و شغل دائم دارند با توجه به اینکه باید رزومه برجسته داشته باشند، اگر این امکان را داشته باشیم که طرحی را تعریف کنند، این افراد می توانند آن را کامل در خارج از کشور به عنوان خدمت نظام وظیفه انجام دهند.
حسینی یادآور شد: سال ۱۴۰۰ این کار را شروع کرده ایم و تاکنون توانستیم از ایرانیانی که در خارج از کشور هستند برای حدود ۱۰۰ نفر طرح تحقیقاتی سربازی تعریف کنیم، این افراد از سربازی با انجام پروژه تخصصی با دانشگاه ها معاف می شوند.
                            ",https://www.asriran.com/003Uvs
833891,۱۴۰۱/۰۱/۱۸,اقتصادی,نرخ رسمی ۲۴ ارز کاهشی شد,امروز دینار کویت ۱۳۷ هزار و ۷۳۹ ریال، یکصد روپیه پاکستان ۲۲ هزار ۵۴۰ ریال، یکصد ین ژاپن ۳۳ هزار ۹۵۲ ریال، دلار هنگ‌کنگ پنج‌هزار و ۳۵۹ ریال و ریال عمان ۱۰۹ هزار و ۲۳۵ ریال تعیین قیمت شد.,"بانک مرکزی در گزارشی نرخ رسمی ۴۶ ارز را برای امروز (پنجشنبه، ۱۸ فروردین‌ماه) اعلام کرد که بر اساس آن نرخ رسمی ۲۴ ارز کاهش و ۱۴ ارز افزایش یافت. نرخ رسمی هشت ارز نیز ثابت ماند.
به گزارش ایرنا از بانک مرکزی، امروز هر دلار آمریکا ۴۲‌ هزار ریال، پوند انگلیس ۵۴ هزار و ۹۴۲ ریال و یورو ۴۵ هزار و ۸۲۷ ریال ارزش‌گذاری شد.
برپایه این گزارش، هر فرانک سوئیس امروز ۴۵ هزار و ۳۹ ریال، کرون سوئد چهار هزار و ۴۴۹ ریال، کرون نروژ چهار هزار و ۷۹۰ ریال، کرون دانمارک ۶ هزار و ۱۶۲ ریال، روپیه هند ۵۵۴ ریال، درهم امارات متحده عربی ۱۱ هزار و ۴۳۷ ریال قیمت‌گذاری شد.
همچنین امروز دینار کویت ۱۳۷ هزار و ۷۳۹ ریال، یکصد روپیه پاکستان ۲۲ هزار ۵۴۰ ریال، یکصد ین ژاپن ۳۳ هزار ۹۵۲ ریال، دلار هنگ‌کنگ پنج‌هزار و ۳۵۹ ریال و ریال عمان ۱۰۹ هزار و ۲۳۵ ریال تعیین قیمت شد.
هر دلار کانادا نیز ۳۳ هزار و ۵۹۸ ریال، دلار نیوزیلند ۲۹ هزار و ۱۲۴ ریال، راند آفریقای‌جنوبی ۲‌هزار و ۸۶۸ ریال، لیر ترکیه ۲هزار و ۸۵۰ ریال، روبل روسیه ۵۱۲ ریال، ریال قطر ۱۱ هزار و ۵۳۹ ریال، یکصد دینار عراق ۲ هزار و ۸۷۹ ریال و لیر سوریه ۱۷ ریال قیمت‌گذاری شد.
قیمت دلار استرالیا امروز ۳۱ هزار و ۶۸۰ ریال، ریال سعودی ۱۱ هزار و ۲۰۱ ریال، دینار بحرین ۱۱۱ هزار و ۷۰۳ ریال، دلار سنگاپور ۳۰ هزار و ۹۰۰ ریال، یکصد تاکای بنگلادش ۴۸ هزار و ۹۷۲ ریال، ۱۰ روپیه سریلانکا یک هزار و ۴۰۱ ریال، کیات میانمار ۲۴ ریال، یکصد روپیه نپال ۳۴ هزار و ۵۵۵ ریال، یکصد درام ارمنستان هشت هزار و ۷۹۰ ریال و دینار لیبی ۸ هزار و ۹۸۹ ریال تعیین شد.
امروز در تابلوی بانک مرکزی هر یوان چین ۶ هزار و ۶۰۴ ریال، یکصد بات تایلند ۱۲۵ هزار و ۶۵ ریال، رینگیت مالزی ۹ هزار و ۹۶۵ ریال، یک‌هزار وون کره‌جنوبی ۳۴ هزار و ۴۸۹ ریال، دینار اردن ۵۹ هزار و ۲۳۹ ریال، یکصد تنگه قزاقستان ۹ هزار و ۳۲ ریال، هر لاری گرجستان ۱۳ هزار و ۶۳۸ ریال، یک‌هزار روپیه اندونزی ۲‌هزار و ۹۲۱ ریال، افغانی افغانستان ۴۷۷ ریال، روبل جدید بلاروس ۱۲ هزار و ۸۹۲ ریال، منات جمهوری آذربایجان ۲۴ هزار و ۷۲۱ ریال، یکصد پزوی فیلیپین ۸۱ هزار و ۷۴۱ ریال، سامانی تاجیکستان سه‌هزار و ۳۵۸ ریال و منات جدید ترکمنستان ۱۲هزار و ۲۰ ریال قیمت خورد.
                            ",https://www.asriran.com/003Uvr
833890,۱۴۰۱/۰۱/۱۸,علمی,"هورمون ""عشق"" با شیرها چه می‌کند؟",هورمون اکسی‌توسین در پستانداران ماده اصلی در تقویت روابط اجتماعی است.,"گروهی از محققان دانشگاه مینه‌سوتا آمریکا در مطالعه‌ای با استفاده از اسپری کردن هورمون اکسی‌توسین (هورمون عشق یا محبت) به بینی شیرها موجب تغییر رفتار آنها، برخورد دوستانه‌تر با شیرهای آشنا و غرش کمتر نسبت به غریبه‌ها شدند.به گزارش ایرنا از پایگاه اطلاع‌رسانی فیز، یافته تحقیقات چندساله دانشمندانی که هورمون اکسی‌توسین به بینی شیرها اسپری می‌کردند، نشان داد شیرها بعد از آن نسبت به شیرهای آشنا رفتار دوستانه‌تری درپیش می‌گیرند و کمتر در برابر غریبه‌ها غرش می کنند.نتایج این مطالعه که گزارشی از آن در نشریه آی.ساینس منتشر شده است، برای تلاش‌ها در راستای حفاظت از محیط زیست و تنوع زیستی بسیار مفید است؛ چرا که گله‌های ناشناخته شیرها مجبور هستند به دلیل گسترش مناطق شهری در مناطق حفاظت‌شده با هم زندگی کنند.جسیکا بوکهارات محقق ارشد این مطالعه و متخصص علوم اعصاب می‌گوید: من همیشه عاشق شیرها بودم ولی اکنون دیگر از مطالعه مغز حیوانات در آزمایشگاه خسته شدم و می‌خواستم آنها را در زندگی واقعی بررسی کنم. به همین دلیل اقدام به تولید این اسپری کردیم.وی ادامه داد: گربه‌سانان به طور کلی به استقلال معروف هستند اما شیرها از این قاعده پیروی نمی کنند، به طور جمعی و در گله زندگی می‌کنند و برای کسب مناطقی از صحرای ساوانا آفریقا مبارزه کرده و آن را به دست می‌آورند.
این نوع از رفتار نشان می‌دهد شیرها بر خلاف پلنگ‌ها و یوزپلنگ‌های آفریقا، از نظر زیستی در برخی موقعیت ها به صورت اجتماعی عمل می‌کنند که آنها را به گونه ای جذاب برای آزمایش با مداخله اکسی‌توسین تبدیل می کند. هورمون اکسی‌توسین در پستانداران ماده اصلی در تقویت روابط اجتماعی است.
این هورمون که گاهی ""اکسیر محبت"" هم خوانده می‌شود، در مغز مادر هنگامی که به چشمان فرزند نوزادش می‌نگرد، ترشح می شود و احساسات شادی و رفاه را پدید می‌آورد؛ ضمن اینکه باعث می‌شود نوزاد به آغوش مادر نزدیک شود.  بعد از انجام تحقیقات روی شیرهای مورد مطالعه، ۲۳ قلاده شیر نسبت به شیرهای دیگر در محیط پیرامونی خود آرام تر بودند و در برابر صدای ضبط شده غرش‌های شیرهای دیگر ناشناس غرش نمی‌کردند.  یافته های این مطالعه می تواند شرایط را طوری فراهم کند تا شیرهایی که همدیگر را نمی‌شناسند، در موقعیت های مختلف کمک کنند مانند شیرهایی که در باغ وحش هستند.
همچنین می‌تواند به شیرهایی که به حیات وحش بازگردانده می‌شوند، کمک کند تا بهتر با محیط اجتماعی جدید خود سازگار شوند، کمتر بترسند و روابط بهتری برقرار کنند.همچنین در شرایطی که شهرها در آفریقا در حال گسترش هستند و به مناطق متعلق به شیرها تعرض می شود، محیط بانان مجبور هستند گربه‌سانان را به مناطق حفاظت شده‌ای منتقل کنند که گله های ناشناخته باید با هم در آن مناطق زندگی کنند؛ در چنین شرایطی اکسی‌توسین می تواند از بروز رویارویی و درگیری آنها با یکدیگر جلوگیری کند.                            ",https://www.asriran.com/003Uvq
833889,۱۴۰۱/۰۱/۱۸,بین الملل,یمن/انتقال قدرت منصور هادی به شورای رهبری ریاست جمهوری,شورای رهبری ریاست جمهوری اداره سیاسی، نظامی و امنیتی کشور طی مرحله انتقالی را برعهده دارد.,"رئیس جمهور مستعفی یمن حکمی را مبنی بر انتقال قدرت به شورای رهبری ریاست جمهوری صادر کرد.به گزارش ایسنا، به نقل از روسیا الیوم، عبد ربه منصور هادی، رئیس جمهور مستعفی و فراری یمن علت این تصمیم را ""تکمیل اجرای ماموریت‌های مرحله انتقالی"" عنوان کرده است.وی گفت که تمام اختیارات خود را بر اساس قانون اساسی و ابتکارعمل کشورهای عربی حوزه خلیج فارس، به این شورا واگذار کرده است.در این حکم آمده است، شورای رهبری علاوه بر اختیارات او، تمام اختیارات معاون رئیس جمهور را در بر می‌گیرد. همزمان، هادی در تصمیمی جداگانه از برکناری معاونش علی محسن الاحمر از منصبش خبر داد.طبق این حکم، شورای رهبری ریاست جمهوری به ریاست رشاد محمد العلیمی بوده و هفت عضو به نام‌های سلطان علی العرادة،  طارق محمد صالح،  عبد الرحمن أبو زرعة،  عبدالله العلیمی باوزیر،  عثمان حسین مجلی،  عیدروس قاسم الزبیدی و فرج سالمین البحسنی دارد.شورای رهبری ریاست جمهوری اداره سیاسی، نظامی و امنیتی کشور طی مرحله انتقالی را برعهده دارد.اختیارات رئیس شورای رهبری ریاست جمهوری شامل فرماندهی ارشد نیروهای مسلح، نمایندگی یمن در داخل و خارج، تعیین استانداران و مدیران امنیتی و قضات دادگاه عالی و رئیس بانک مرکزی بعد از رایزنی با نخست وزیر می‌شود تا پس از آن درمورد اسامی با اعضای شورای رهبری ریاست جمهوری توافق شود.                           ",https://www.asriran.com/003Uvp
833888,۱۴۰۱/۰۱/۱۸,سیاست خارجی,نظر متفاوت وزرات خارجه آمریکا درباره مذاکرات وین (فیلم),وزير امور خارجه آمريكا: به مذاكرات وين خوش بين نيستم و در نقطه توافق قرار نداريم.,کد ویدیو  دانلود    فیلم اصلی                                     ,https://www.asriran.com/003Uvo
833887,۱۴۰۱/۰۱/۱۸,ورزشی,فردیناند: بنزما بهترین مهاجم نوک جهان است,او اکنون از سایه رونالدو خارج شده است و در ۳۴ سالگی از بهترین های فوتبال جهان است.,"مدافع سابق منچستر یونایتدبه ستایش از کریم بنزما پرداخت و او را بهترین مهاجم نوک جهان دانست.به گزارش ایسنا و به نقل از میرر، کریم بنزما بار دیگر شایستگی‌های خود را نشان داد و توانست در دیدار برابر چلسی هت تریک کند تا رئال با نتیجه سه بر یک در استمفوردبریج به پیروزی دست پیدا کند.ریو فردیناند در ستایش از بنزما گفت: بنزما در فصل جاری نمایش خیره کننده داشته است. او رئال را صدرنشین لالیگا کرده است و در لیگ قهرمانان اروپا هم یک تنه باعث درخشش رئال شده است.او ادامه داد: به نظرم بنزما بهترین مهاجم نوک حال حاضر فوتبال جهان است. وقتی کریستیانو رونالدو در رئال بود بنزما مهاجم دوم بود.
او اکنون از سایه رونالدو خارج شده است و در ۳۴ سالگی از بهترین های فوتبال جهان است.
بنزما هم گل می زند و هم در روند بازی نقش دارد. او در اوج به سر می‌برد.                           ",https://www.asriran.com/003Uvn
833886,۱۴۰۱/۰۱/۱۸,ورزشی,موافقت کنفدراسیون فوتبال آسیا با تغییر ساختار لیگ قهرمانان,اگر می‌خواهیم که با رقابت‌های بزرگ مشابه مثل لیگ قهرمانان اروپا برابری داشته باشیم باید به آنچه که آنها رسیدند، ما نیز برسیم. باید سطح لیگ قهرمانان آسیا را بالا برد و باید از همین اکنون شروع کرد.,"رئیس کنفدراسیون فوتبال آسیا از موافقت خود با تغییرات در لیگ قهرمانان آسیا گفت.

به گزارش ایسنا و به نقل از الریاضیه، فصل جدید لیگ قهرمانان آسیا از امروز آغاز خواهد شد.
شیخ سلمان، رئیس کنفدراسیون فوتبال آسیا به حمایت از تغییرات در لیگ قهرمانان آسیا پرداخت و گفت: باید ساختار این رقابت ها تغییر کند. من با زیاد شدن سهمیه بازیکنان خارجی در لیگ قهرمانان آسیا موافق هستم چرا که این باعث غنی‌تر شدن این رقابت‌ها می‌شود و انگیزه‌ها را برای حضور بیشتر می‌کند.
او ادامه داد: اگر می‌خواهیم که با رقابت‌های بزرگ مشابه مثل لیگ قهرمانان اروپا برابری داشته باشیم باید به آنچه که آنها رسیدند، ما نیز برسیم. باید سطح لیگ قهرمانان آسیا را بالا برد و باید از همین اکنون شروع کرد.
                           ",https://www.asriran.com/003Uvm
833628,۱۴۰۱/۰۱/۱۸,اقتصادی,صحنه آهسته جالب از تست تصادف جدیدترین شاسی بلند نیسان(+فیلم و عکس),آریا جدیدترین محصول نیسان است که مجموعه ای از تست های تصادف را پشت سر گذاشته و ویدئویی صحنه آهسته از آنها منتشر شده است.,"عصر ایران - تست های تصادف بخشی از چرخه زندگی یک خودرو محسوب می شود. پیش از آن که خودروها راهی بازار شوند، ابتدا از بین می روند تا از مقاومت و ایمنی آنها در هر نوع تصادفی اطمینان حاصل شود.
  

    کد ویدیو  دانلود    فیلم اصلی          
آریا جدیدترین محصول نیسان است که مجموعه ای از تست های تصادف را پشت سر گذاشته و ویدئویی صحنه آهسته از آنها منتشر شده است.
در این ویدئو به خوبی مشخص می شود که بدنه نیسان آریا چگونه ضربات وارده را جذب کرده و کیسه های هوا به موقع باز شده و جان آدمک های تست تصادف را نجات می دهند!

جدا از تصادف از جلو، بغل و عقب، نیسان در این ویدئو نشان داده است که خودرو آریا چگونه به تصادفاتی که شامل عابران پیاده می شود، واکنش نشان می دهد. این آزمایش ها که توسط گروه ارزیابی ایمنی پَسیو نیسان انجام شده اند، این امکان را برای شرکت فراهم می کنند تا نیروی ضربه ای که به بدنه و اجزا ساختاری خودرو وارد می شود را اندازه‌گیری کند. با کمک حسگرهای متعدد، آثار ضربات روی راننده و سرنشینان اندازه‌گیری می شود.

به گفته جین تانابه از گروه ارزیابی ایمنی پَسیو نیسان، بیش از 100 نقطه داده روی خودرو آریا ارزیابی می شود. از آنجایی که این خودرو در بازارهای بسیاری به فروش خواهد رسید، بیش از 400 تست از مراحل اولیه توسعه تا مدل آماده برای عرضه به بازار انجام شده است.
قیمت پایه نیسان آریا در بازار آمریکا 45950 دلار در نظر گرفته شده است. این دومین مدل الکتریکی نیسان پس از خودرو هاچ‌بک لیف محسوب می شود.                           ",https://www.asriran.com/003Urc
833885,۱۴۰۱/۰۱/۱۸,سیاست خارجی,آمریکا و تروئیکای اروپا: برای سناریوهای دیگر در قبال مسئله هسته‌ای ایران آماده‌ایم,آن‌ها توافق داشتند، راهکاری دیپلماتیک که موجب بازگشتی دوجانبه به اجرایی کردن کامل برجام شود، بهترین نتیجه است اما همچنین مطرح کردند که ما در صورت لزوم، آماده سناریوهای دیگر نیز هستیم.,"وزارت امور خارجه آمریکا در بیانیه‌ای به محورهای برجامی دیدار و رایزنی وزیر امور خارجه این کشور با وزرای امور خارجه کشورهای اروپایی عضو توافق هسته‌ای اشاره کرد.به گزارش ایسنا، وبگاه وزارت امور خارجه آمریکا با انتشار بیانیه‌ای اعلام کرد، آنتونی بلینکن وزیر امور خارجه این کشور که به تازگی به بروکسل سفر کرده است، با وزرای امور خارجه فرانسه، آلمان و انگلیس، سه کشور اروپایی عضو توافق هسته‌ای دیدار کرده و در بخشی از رایزنی‌هایشان به موضوع برنامه هسته‌ای ایران و توافق هسته‌ای[برجام] پرداختند. در این بیانیه آمده است: وزیر امور خارجه بلینکن با همتایان خود در تروئیکای اروپا (آلمان، فرانسه و انگلیس) دیدار کرد تا درباره تصمیم مشترکمان مبنی بر اطمینان‌یابی از این که ایران هیچ گاه به یک سلاح هسته‌ای دست پیدا نکند، گفت‌وگو  کنند.
آن‌ها توافق داشتند، راهکاری دیپلماتیک که موجب بازگشتی دوجانبه به اجرایی کردن کامل برجام شود، بهترین نتیجه است اما همچنین مطرح کردند که ما در صورت لزوم، آماده سناریوهای دیگر نیز هستیم.دیدار و رایزنی بلینکن با وزرای امور خارجه کشورهای اروپایی عضو برجام در پی این انجام شده است که مذاکرات وین در راستای احیای توافق هسته‌ای، توافقی که ایران در ازای لغو تحریم‌های آن برنامه هسته‌ای‌اش محدودتر می‌کرد، در پی برخی تحولات اخیر در مناسبات سیاسی بین‌المللی با روسیه به اوکراین، اعمال تحریم‌های متعدد واشنگتن علیه روسیه و کشمکش‌های تهران-واشنگتن بر سر برخی مسائل باقی مانده در مذاکرات، اخیرا تا اطلاع ثانوی متوقف شد.
                           ",https://www.asriran.com/003Uvl
833884,۱۴۰۱/۰۱/۱۸,محیط زیست,خطر بیابانی شدن ایران را تهدید می کند,مدیریت مبتنی بر مشارکت جوامع محلی با کاربری‌های متجانس مانند اکوتوریسم بیابانی، پرورش شتر، نیروگاه‌های بادی وخورشیدی می‌توانند از راهکارهای مدیریت بیابان‌زایی باشند.,"کشور ایران با قرارگیری در اقلیم خشک و نیمه خشک، همواره در خطر بیابانی شدن قرار داشته و در دهه‌های اخیر تغییرات اقلیمی و فعالیت‌های انسانی بیابانی شدن ایران را تسریع کرده است.
به گزارش ایسنا، کشور ایران به علت اقلیم خشک و نیمه خشکی که دارد، همواره در معرض مشکلات مربوط به کم آبی، خشکسالی و بیابان زایی قرار دارد.
تغییرات اقلیمی به عنوان چالشی جهانی و در کنار آن فعالیت‌های انسانی و  برخی تصمیم‌های مدیریتی در داخل کشور سبب شده تا معدود پهنه‌های سبزرنگ باقی مانده در ایران نیز جای خود را به رنگ خشک بیابان بدهند.
در ادامه به ۱۴ نکته درباره بیابان‌زایی اشاره می‌کنیم:
* بیابان‌زایی نوعی تخریب زمین است که در پی آن منطقه به زمینی خشک و لم یزرع تبدیل می‌شود.* معمولاً چنین منطقه‌ای آب، پوشش گیاهی و حیات وحش‌ خود را از دست می‌دهد.*اگر مناطق دارای جریانات سطحی مانند تالاب‌ها و دریاچه‌ها به‌دلیل استفاده از منابع آبی دچار کاهش سطح آبی شوند، تبدیل به مناطق بیابانی خواهند شد.*براساس اطلس مناطق بیابانی نیز بیش از ۸۸ درصد از کشور می‌تواند تحت تاثیر بیابان‌زایی قرار گیرد.* طی دهه اخیر حدود یک میلیون هکتار کانون گرد و غبار فعال به آمار بیابان‌های کشور افزود شده است.*اعمال سیاست‌های نادرست در زمینه مدیریت منابع آب و کشاورزی و تغییر اقلیم و دخالت‌های انسانی از اصلی‌ءترین علل بیابان‌زایی هستند.* در سال‌هایی که با خشکسالی مواجه هستیم، وسعت بیابان‌های کشور به‌دلیل عدم رویش کافی پوشش گیاهی افزایش می‌یابد.*اگر گسترش سدسازی‌ها، افزایش سطح زیر کشت و عدم مدیریت آب در کشور ادامه پیدا کند، در آینده‌ای نزدیک دشت‌های بزرگ و تولیدی کشور به علت بیابان‌زایی از چرخه خارج خواهند شد.*وابستگی شدید دامداران به مرتع و سدسازی بدون توجه به مدیریت آب از دیگر عوامل بیابان‌زایی است.*بیابان‌زایی و کاهش مساحت بافت جنگلی به‌طور مستقیم سبب تولید ریزگرد می‌شود.*روز جهانی مبارزه با بیابان‌زایی و خشکسالی هر سال هفدهم ژوئن، به منظور ارتقای آگاهی عمومی از تلاش‌های بین‌المللی برای مبارزه با بیابان‌زایی برگزار می‌شود.*مدیریت مبتنی بر مشارکت جوامع محلی با کاربری‌های متجانس مانند اکوتوریسم بیابانی، پرورش شتر، نیروگاه‌های بادی وخورشیدی می‌توانند از راهکارهای مدیریت بیابان‌زایی باشند.*کاهش چرای دام در مراتع حساس و کم‌پوشش و فرهنگ‌سازی در جهت کاهش فشار بر اراضی حساس و کم بارش و دارای اقلیم خشک و شکننده در میان آحاد جامعه نیز از دیگر راهکارهای مقابله با پدیده بیابان‌زایی است.*استفاده از ظرفیت اشتغال‌زایی در بیابان‌ها می‌تواند از بهره‌برداری‌های بیش از حد - که منجر به بیابان‌زایی می‌شود جلوگیری کند.                           ",https://www.asriran.com/003Uvk
833883,۱۴۰۱/۰۱/۱۸,ورزشی,آغاز دومین اردوی تیم ملی والیبال زنان با مربی ایتالیایی,بازی‌های کشورهای اسلامی، جام ملت‌ها و بازی‌های آسیایی را پیش رو داریم. باید نتیجه خوبی در کشورهای اسلامی بگیریم تا حضورمان در هانگژو ۱۰۰ درصد شود.,"ملی‌پوش والیبال زنان در مورد تفاوت مربی ایتالیایی تیم ملی والیبال زنان با مربیان داخلی گفت: سبک آله متفاوت‌تر است و سیستم اروپایی و ایتالیایی دارد.

به گزارش ایسنا، دومین اردوی تیم ملی والیبال زنان زیر نظر الکساندرا کمپدلی مربی ایتالیایی از ۱۸ فروردین ماه آغاز می‌شود.
شبنم علیخانی در مورد وضعیت اردوهای تیم ملی به ایسنا گفت: اردوی خوب چهار روزه‌ای بعد از لیگ داشتیم که بازیکنان و مربیان با هم آشنا شدیم. بعد از عید هم اولین اردو را با حضور همه بازیکنان شروع کردیم که به صورت منظم در دو نوبت صبح و بعد از ظهر انجام شد. آله گروه‌بندی‌هایی انجام داده و تعداد کمی بازیکن در هر گروه قرار گرفته است. این باعث می‌شود بازیکنان بیشتر تمرین کنند و تمرینات با تکرار بیشتری انجام شود.
او افزود: تمرینات متعددی داریم و اگر نقطه ضعف‌هایی وجود داشته باشد، راه‌حل نشان می‌دهد و روی آن کار می‌کنیم. در کل از شرایط اردوها راضی هستیم. از نظر شخصی هم به دلیل آسیب دیدگی، قدری بدنم آماده نبود اما در اردوی آخر خودم را رساندم و خوشبختانه شرایط خوبی دارم.  
ملی‌پوش والیبال زنان در مورد تفاوت سبک تمرینی آله با سرمربیان ایرانی تیم ملی گفت: این چیزی که هستیم به خاطر وجود مربیان ایرانی است اما سبک آله متفاوت‌تر است و سیستم اروپایی و ایتالیایی دارد. یکسری ایرادها و تکنیک‌ها در هر فردی وجود دارد که آله فعلا روی آنها کار می‌کند تا رفع کنیم و کم اشتباه‌ کار کنیم. ابتدای راه هستیم و هنوز صحبت در مورد این تفاوت‌ها زود است اما شخصا بالای پنج، شش تفاوت نسبت با سال‌هایی که در تیم ملی بودم، دیده‌ام.  
او به مسابقات پیش روی تیم ملی اشاره و بیان کرد: بازی‌های کشورهای اسلامی، جام ملت‌ها و بازی‌های آسیایی را پیش رو داریم. باید نتیجه خوبی در کشورهای اسلامی بگیریم تا حضورمان در هانگژو ۱۰۰ درصد شود.
روند تمریناتمان خوب است و به سمت عالی می‌رویم. با یک مربی با دانش و به‌روز طرف هستیم، مطمئنم خیلی تغییر و تحولات به وجود می‌آید و خیلی امیدوارم که امسال نتیجه خوبی بگیریم.
علیخانی در پایان گفت: از آقای داورزنی و خانم محمدیان به خاطر فرصتی که در اختیار بازیکنان قرار داده‌اند تا با مربی خارجی کار کنیم، تشکر می‌کنم.
اصلا نمی‌خواهم مربیان ایرانی را زیر سوال ببرم اما وقتی قدمی برمی‌داریم گویای این است که همه می‌خواهند پیشرفت کنیم و به جایگاه واقعی‌مان برسیم.
قدردان هستیم و امیدوارم بتوانیم با انجام اردوهای منظم و یادگیری تکنیک‌ها و تاکتیک‌های بهتر نتیجه‌ای که در خور والیبال ایران است را کسب کنیم.
                           ",https://www.asriran.com/003Uvj
833882,۱۴۰۱/۰۱/۱۸,سلامت,"۵ توصیه غذایی به مناسبت ""روز جهانی بهداشت""",در این مقاله برای کاربردی‌تر شدن مطلب به چند نکته مفید اشاره شده که به ایجاد عادات غذایی سالم کمک می کنند,"هر ساله در تاریخ هفت آوریل ""روز جهانی بهداشت"" گرامی داشته می‌شود.

به گزارش ایسنا، هفت آوریل همچنین تاریخ سالگرد تأسیس سازمان جهانی بهداشت (WHO) در سال ۱۹۴۸ میلادی است و امسال این سازمان توجه جهانی را به ""اقدامات فوری مورد نیاز برای حفظ سلامت انسان و کره زمین و ترویج جنبشی برای ایجاد جوامع متمرکز بر رفاه""، جلب کرده است.
در راستای حفظ سلامت، یکی از نکات مهمی که همیشه مورد توجه است و بر آن تاکید می‌شود، داشتن یک رژیم غذایی سالم و مغذی است. رژیم غذایی خوب، طیف گسترده‌ای از میوه‌ها و سبزیجات را شامل شده و فواید زیادی برای سلامتی دارد. با این حال، گاهی اوقات ایجاد تغییرات قابل توجه در رژیم غذایی افراد می تواند طاقت فرسا به نظر برسد به خصوص زمانی که اطلاعات زیادی در مورد رژیم های غذایی مختلف و غذاهایی که فرد باید مصرف کند، وجود دارد.
به گزارش ""هندوستان تایمز""، در این مقاله برای کاربردی‌تر شدن مطلب به چند نکته مفید اشاره شده که به ایجاد عادات غذایی سالم کمک می کنند و عبارتند از:
* سرعت غذا خوردن خود را کاهش دهید و از غذای خود لذت ببرید.
صرف زمان کافی برای غذا خوردن، نکته‌ای ضروری است زیرا غذا خوردن با آرامش مستقیماً بر حجم غذایی که شخص می خورد و در نتیجه روی وزن او، تأثیر می گذارد. مطالعات نشان می‌دهد که غذا خوردن با سرعت، موجب مصرف حجم بیشتری از غذا در زمانی کوتاه شده و در نتیجه منجر به افزایش وزن می شود.
* مصرف پروتئین خود را افزایش دهید.
منابع پروتئینی سرشار از درشت‌مغذی‌ها هستند و مصرف آن می‌تواند به فرد کمک کند تا توده عضلانی خود را حفظ کند و تعداد کالری‌های سوزانده شده در روز را کمی افزایش دهد. علاوه بر این، پروتئین‌ها به کاهش وزن نیز کمک می‌کنند.
* غذاها را در خانه طبخ کنید.
پختن غذاها در خانه نه تنها برای سلامتی افراد مفید است بلکه غذاهای خانگی بسیار ارزان تر از غذاهایی هستند که آماده از بیرون تهیه می شوند.
* از نظر بدنی فعال تر باشید.
تغذیه خوب و ورزش را فراموش نکنید. ورزش کردن خلق و خوی افراد را بهبود می بخشد و احساس افسردگی، اضطراب و استرس را کاهش می دهد. صرفا لازم نیست که افراد در باشگاه ورزش کنند، می توان فعالیت های دیگری مانند یوگا، انجام کارهای خانه، پیاده روی روزانه و بازی با کودکان را به منظور تحرک و فعالیت بیشتر بدنی انجام داد.
* پختن غذاها با استفاده از روغن های سالم
روغن‌های گیاهی و دانه‌های ""بسیار فرآوری‌شده"" از جمله روغن‌های سویا، آفتابگردان و کانولا در چند دهه گذشته به یکی از مواد اصلی در سبد غذایی خانواده‌ها تبدیل شده‌اند. مشکل این روغن ها این است که دارای اسیدهای چرب امگا ۶ هستند اما مقدار امگا ۳ مفید برای قلب در آنها کم است. برخی از مطالعات نشان داده اند که افزایش نسبت امگا ۶ به امگا ۳ در این روغن‌ها می تواند منجر به التهاب شود و با بروز بیماری های مزمن مانند بیماری قلبی، سرطان، پوکی استخوان و اختلالات خود ایمنی مرتبط باشد و بنابراین مطمئن شوید که جایگزین های سالم تری را انتخاب می کنید. مثلا روغن‌های ""فرابکرِ"" زیتون، آووکادو یا نارگیل را به رژیم غذایی روزانه خود اضافه کنید.
                           ",https://www.asriran.com/003Uvi
833881,۱۴۰۱/۰۱/۱۸,عمومی,ساعت کار مراکز شماره‌گذاری و تعویض پلاک در ماه رمضان,در روزهای پنجشنبه فعالیت مراکز از ساعت ۷ صبح آغاز شده و تا ساعت ۱۲ ادامه خواهد داشت. ضمن اینکه در ایام تعطیل رسمی هم مراکز شماره گذاری و تعویض پلاک تعطیل است.,"رییس مرکز شماره گذاری و تعویض پلاک پلیس راهنمایی و رانندگی ساعات کاری مراکز شماره‌گذاری و تعویض پلاک در ایام ماه مبارک رمضان را تشریح کرد.

سرهنگ علی محمدی در گفت‌وگو با ایسنا، درباره ساعات کاری مراکز شماره‌گذاری و تعویض پلاک در ایام ماه رمضان گفت: ساعات کاری مراکز شماره‌گذاری و تعویض پلاک پلیس راهنمایی و رانندگی در ایام ماه مبارک رمضان تغییری نکرده است و بر این اساس در روزهای عادی هفته فعالیت این مراکز از ساعت ۷ صبح آغاز شده و تا ساعت ۱۴ ادامه خواهد داشت.
به گفته وی، در روزهای پایانی سال ۱۴۰۰ ساعت کاری مراکز شماره‌گذاری و تعویض پلاک افزایش یافته بود.
محمدی ادامه داد:‌ در روزهای پنجشنبه فعالیت مراکز از ساعت ۷ صبح آغاز شده و تا ساعت ۱۲ ادامه خواهد داشت. ضمن اینکه در ایام تعطیل رسمی هم مراکز شماره گذاری و تعویض پلاک تعطیل است.
رییس مرکز شماره گذاری و تعویض پلاک پلیس راهنمایی و رانندگی اضافه کرد:‌ با توجه به فعال بودن سامانه نوبت‌دهی اینترنتی، لازم است تمامی افرادی که قصد ورود به این مراکز را دارند، حتما از قبل به سامانه نوبت‌دهی مراجعه‌ کرده و نوبت اینترنتی را دریافت کرده و در همان تاریخ و ساعت مقرر در محل حاضر شوند.
                           ",https://www.asriran.com/003Uvh
833880,۱۴۰۱/۰۱/۱۸,بین الملل,مامور پیشین سفارت انگلیس به جاسوسی برای روسیه متهم شد,اسمیت روز چهارشنبه پس از دستگیری توسط پلیس آلمان در ۱۰ آگوست سال گذشته به انگلیس تحویل داده شد. او قرار است روز پنجشنبه در دادگاه وست مینستر حاضر شود.,"سرویس ضدتروریسم انگلیس اعلام کرد، یک کارمند پیشین سفارت این کشور در آلمان را به اتهام جاسوسی برای روسیه دستگیر کرده است.
به گزارش ایرنا به نقل از گاردین، پلیس متروپولیتن انگلیس چهارشنبه شب افزود، یک نگهبان پیشین امنیتی سفارت انگلیس در برلین پس از استرداد به بریتانیا به جاسوسی برای روسیه متهم شده است.
دیوید اسمیت ۵۷ ساله تبعه انگلیس ساکن شهر پوتسدام به ۹ جرم تحت قانون اسرار رسمی ۱۹۱۱ متهم شده است. پلیس می‌گوید اتهام اصلی او جمع‌آوری و انتقال اطلاعات برای روسیه است. جرایم ادعا شده از بازه زمانی اکتبر ۲۰۲۰ و آگوست ۲۰۲۱ رخ داده است.
اسمیت روز چهارشنبه پس از دستگیری توسط پلیس آلمان در ۱۰ آگوست سال گذشته به انگلیس تحویل داده شد. او قرار است روز پنجشنبه در دادگاه وست مینستر حاضر شود.
نیک پرایس رئیس بخش ویژه جنایات و مبارزه با تروریسم دولت انگلیس گفت: دیوید اسمیت به جرم فاش کردن اسرار محرمانه و دولتی متهم شده است. از جرایم اسمیت برقراری ارتباط با مقامات روسیه ذکر شده است.                           ",https://www.asriran.com/003Uvg
833879,۱۴۰۱/۰۱/۱۸,بین الملل,بایدن: جنگ اوکراین ممکن است برای مدت طولانی ادامه یابد,رئیس‌جمهور ایالات متحده: ما به ایستادن در کنار مردم اوکراین در مبارزه آنها برای آزادی ادامه خواهیم داد.,"رئیس‌جمهور آمریکا با اشاره به حملات روسیه به اوکراین، گفت که «جنگ هنوز تمام نشده و ممکن است برای مدت طولانی ادامه یابد و ما به حمایت از اوکراین ادامه خواهیم داد.»
به گزارش ایسنا، جو بایدن روز چهارشنبه در سخنانی اعلام کرد که وی یک فرمان اجرایی برای ممنوعیت هرگونه سرمایه‌گذاری آمریکا در روسیه را امضا خواهد کرد.
بایدن تأکید کرد: جنگ هنوز تمام نشده است. ممکن است برای مدت طولانی ادامه یابد و ما به حمایت از اوکراین ادامه خواهیم داد.
وی افزود:‌ روسیه در حمله به اوکراین نتوانست به اهداف خود دست یابد و نتوانست کی‌یف (پایتخت اوکراین) را کنترل کند و جنگ هنوز تمام نشده است.
رئیس‌جمهور ایالات متحده تصریح کرد: ما به ایستادن در کنار مردم اوکراین در مبارزه آنها برای آزادی ادامه خواهیم داد.                           ",https://www.asriran.com/003Uvf
833878,۱۴۰۱/۰۱/۱۷,سیاسی,آملی لاریجانی: به بهانه واردات خودرو به مجمع حمله کردند؛ ما مصوبه ای نداشتیم، هیات عالی نظارت مخالفت کرده,با وجود مصوبه مجلس یازدهم مبنی بر واردات ۷۰ هزار دستگاه خودروی سواری در سال جاری، بررسی متن نهایی بودجه ۱۴۰۱ نشان دهنده حذف این مصوبه است.,"رئیس‌مجمع‌تشخیص‌مصلحت‌نظام گفت: صحن مجمع درباره واردات خودرو نظری نداده و متاسفانه برخی بدون آگاهی، مجمع تشخیص و هیأت عالی نظارت را یکی می‌پندارند
به گزارش باشگاه خبرنگاران؛ آیت الله آملی لاریجانی در دیدار جمعی از مسئولین نظام گفت «هیأت عالی نظارت با بررسی های مختلف کارشناسی برخی بندهای مصوبه مربوط به واردات خودرو را مغایر سیاست های کلی نظام دانسته و این نظر هیات عالی نظارت است که با رأی اکثریت به تصویب رسیده است.»
با وجود مصوبه مجلس یازدهم مبنی بر واردات ۷۰ هزار دستگاه خودروی سواری در سال جاری، بررسی متن نهایی بودجه ۱۴۰۱ نشان دهنده حذف این مصوبه است.
سیدنظام الدین موسوی چهارده فروردین گفته بود « مجوز مجلس برای واردات خودرو پابرجاست و دولت از ابتدای فروردین می‌تواند خودروی سواری وارد کند.»
بنابر گفته مدیر روابط عمومی سازمان برنامه و بودجه، کنار گذاشتن بند مربوط به واردات ۷۰ هزار دستگاهی خودرو، اتفاقی است که قبل از ابلاغ بودجه ۱۴۰۱ رخ داده، بنابراین دلیل آن را باید از مجلس شورای اسلامی، شورای نگهبان یا مجمع تشخیص مصلحت نظام پیگیری کرد.
پیش تر رشیدی کوچی در این باره گفته بود «ورود مجمع تشخیص مصلحت نظام به موضوع، بیشتر تحت تاثیر شورای عالی نظارت بر حسن اجرای سیاست‌های کلی نظام است که واردات خودرو را با سیاست‌های کلی نظام در حوزه تولید، مغایر می داند.»
اما رئیس‌مجمع‌تشخیص‌مصلحت‌نظام با یادآوری نقش موثر و حساس مجمع تشخیص مصلحت نظام در موضوعات مهم و اساسی کشور گفت: تصور عده ای از نام مجمع تشخیص مصلحت این است که تشخیص و تمهید کل مصالح کشور در همه امور برعهده مجمع است در حالی که این چنین نیست و مجمع نیز همواره تلاش می کند با دقت، اتقان و صلابت وظیفه خود را انجام دهد.
به گفته آیت الله آملی لاریجانی «نکته مهم این است که در پاره ای موضوعات آنجا که مجمع تشخیص یا هیات عالی نظارت نظر می دهد در واقع آخرین نقطه تصمیم گیری است.»
گفتنی است، هیات عالی نظارت مجمع تشخیص مصلحت نظام جایگاه قانونی داشته و بر اساس مقرراتی تحت عنوان نظارت بر حسن اجرای سیاست‌های کلی نظام دارد بر مصوبات نظارت می‌کند.                           ",https://www.asriran.com/003Uve
833877,۱۴۰۱/۰۱/۱۷,بین الملل,مسکو: آمریکا ۶۰ آزمایشگاه بیولوژیکی نظامی در مجاورت روسیه و چین دارد,هفته گذشته، دو مجلس دوما و فدراسیون روسیه طرحی را در مورد ایجاد یک کمیسیون مشترک برای بررسی فعالیت‌های آزمایشگاه‌های بیولوژیکی در اوکراین تصویب کردند.,"روسیه اعلام کرد که ایالات متحده با سوءاستفاده از خلاءهای موجود در قوانین بین‌المللی، توانایی‌های نظامی بیولوژیکی خود را در سراسر جهان تقویت می‌کند.
به گزارش ایسنا ایگور کریلوف - فرمانده نیروهای حفاظت رادیولوژیکی، شیمیایی و بیولوژیکی نیروهای مسلح روسیه - در جریان نشست غیررسمی شورای امنیت سازمان ملل مدعی شد: «حدود ۶۰ سایت در مناطق هم‌مرز با روسیه و چین وجود دارد که از سال ۲۰۰۵ به هزینه دولت ایالات متحده مدرن شده‌اند».
کریلوف با استناد به داده‌های وزارت خارجه چین، خاطرنشان کرد که پنتاگون امروز بر ۳۳۶ آزمایشگاه در ۳۰ کشور نظارت دارد.
وی افزود: پیمانکاران اصلی وزارت دفاع ایالات متحده شرکت‌های متابیوتا، بلیک و فیچ و CH-to-M-Hill هستند که وظیفه ساخت تاسیسات بیولوژیکی و تامین تجهیزات آزمایشگاه های بیولوژیکی پنتاگون در سراسر جهان را بر عهده دارند.
دیمیتری پسکوف - سخنگوی رئیس‌جمهور روسیه - امروز (چهارشنبه) گفت که آزمایشگاه‌های بیولوژیکی آمریکا سوالات زیادی را نه‌تنها برای روسیه بلکه برای همگان به وجود می‌آورد و ایالات متحده موظف است اطلاعات جامعی در مورد آنها ارائه دهد.
در تاریخ سی و یکم ماه گذشته میلادی، رئیس کمیته پارلمانی روسیه برای تحقیق و بررسی فعالیت‌های آزمایشگاه‌های بیولوژیکی در اوکراین، اعلام کرد که تحقیقات انجام شده توسط طرف اوکراینی به عنوان تهدیدی برای روسیه و خود اوکراین و همچنین جامعه جهانی ارزیابی خواهد شد.
هفته گذشته، دو مجلس دوما و فدراسیون روسیه طرحی را در مورد ایجاد یک کمیسیون مشترک برای بررسی فعالیت‌های آزمایشگاه‌های بیولوژیکی در اوکراین تصویب کردند.                           ",https://www.asriran.com/003Uvd
833876,۱۴۰۱/۰۱/۱۷,بین الملل,آژانس اتمی: ایران تجهیزات تولید سانتریفیوژ را به نطنز منتقل کرده است,آژانس بین‌المللی انرژی اتمی، نه در بیانیه و نه در گزارش محرمانه خود، به مکان دقیقی در نطنز اشاره نکرده است.,"آژانس بین‌المللی انرژی اتمی در گزارشی، مدعی انتقال تجهیزات تولید سانتریفیوژ از تاسیسات کرج به سایت نطنز شد.
به گزارش ایسنا، آژانس بین‌المللی انرژی اتمی روز چهارشنبه اعلام کرد که ایران تمامی ماشین‌های لازم برای ساخت قطعات سانتریفیوژ را از تأسیسات کرج به نطنز منتقل کرده است.
رویترز به نقل از آژانس اتمی نوشت که ایران این اقدام را شش هفته پس از برپایی سایت دیگری در اصفهان برای ساخت همان قطعات انجام داده است.
این رسانه نوشت که آژانس بین‌المللی انرژی اتمی در بیانیه‌ای محرمانه به کشورهای عضو که به رؤیت رویترز رسیده، آورده است: بازرسان آژانس در همان روز (چهارم آوریل) تأیید کردند که این دستگاه‌ها در نطنز تحت مهر و موم آژانس هستند و بنابراین کار نمی‌کنند.
آژانس بین‌المللی انرژی اتمی، نه در بیانیه و نه در گزارش محرمانه خود، به مکان دقیقی در نطنز اشاره نکرده است.
ذیل توافق ایران و آژانس اتمی، این آژانس درحال حاضر به داده‌های دوربین‌هایش در سایت‌های هسته‌ای ایران دسترسی ندارد.
آژانس اتمی در گزارش خود به کشورهای عضو آورده است: آژانس اتمی نمی‌تواند بدون دسترسی به داده‌ها و اطلاعات ضبط شده توسط دوریین‌هایش تایید کند که تولید اجزای سانتریفیوژها در کارگاه اصفهان آغاز شده است یا خیر.                           ",https://www.asriran.com/003Uvc
833875,۱۴۰۱/۰۱/۱۷,بین الملل,حمله راکتی و خمپاره‌ای به کردستان عراق,المیادین گزارش داد که چند گلوله خمپاره به نزدیکی یکی از چاه‌های نفتی در اربیل اصابت کرده ولی هیچ تلفات انسانی نداشته است.,"منابع خبری از حمله راکتی و خمپاره‌ای به نزدیکی پالایشگاه نفت در شمال غربی اربیل - واقع در کردستان عراق - خبر دادند.
به گزارش ایسنا، چهارشنبه شب صدای انفجار در یک پالایشگاه نفت در منطقه «خباث» در شمال غرب اربیل شنیده شده است.
المیادین گزارش داد که چند گلوله خمپاره به نزدیکی یکی از چاه‌های نفتی در اربیل اصابت کرده ولی هیچ تلفات انسانی نداشته است.
ساعتی پیش نیز پایگاه زلیکان - محل استقرار نیروهای ارتش ترکیه در شمال عراق - هدف حمله راکتی قرار گرفته بودند.                           ",https://www.asriran.com/003Uvb
833874,۱۴۰۱/۰۱/۱۷,سیاسی,امیرعبداللهیان: برخی موضوعات مهم بین ایران و آمریکا باقی مانده است,امیرعبداللهیان بر جدی بودن ایران برای رسیدن به یک توافق خوب و پایدار در صورت واقع‌بینی طرف آمریکایی تاکید کرد.,"وزیر امور خارجه با اشاره به بحران اوکراین ضمن مردود دانستن جنگ و تحریم اظهار داشت، جمهوری اسلامی ایران خواستار تمرکز بر راه کار سیاسی در اوکراین است.
به گزارش ایرنا، حسین امیرعبداللهیان و پیتر سیارتو وزیر امور خارجه مجارستان در خصوص روابط دوجانبه، مذاکرات وین و بحران اوکراین گفت وگو و تبادل نظر کردند.
امیرعبداللهیان در این گفت‌وگوی تلفنی ضمن تبریک پیروزی حزب حاکم فیدس در انتخابات پارلمانی مجارستان، آمادگی جمهوری اسلامی ایران برای گسترش روابط با مجارستان و عملیاتی کردن توافق‌های «دومین کمیسیون مشترک اقتصادی دو کشور» در حوزه‌های مختلف را اعلام کرد.
وی با اشاره به بحران اوکراین ضمن مردود دانستن جنگ و تحریم اظهار داشت، جمهوری اسلامی ایران خواستار تمرکز بر راه کار سیاسی در اوکراین است.
وزیر امور خارجه در مورد مذاکرات وین نیز اعلام کرد که با توجه به ابتکارات ایران، پیشرفت‌های مهمی در مذاکرات حاصل شده است، اما همچنان برخی موضوعات مهم بین ایران و آمریکا باقی مانده است که از طریق مذاکره‌کننده ارشد اتحادیه اروپا تبادل پیام در مورد آنها ادامه دارد.
امیرعبداللهیان بر جدی بودن ایران برای رسیدن به یک توافق خوب و پایدار در صورت واقع‌بینی طرف آمریکایی تاکید کرد.
با رویکرد سازنده همه طرف ها توافق حاصل شود
وزیر امور خارجه مجارستان نیز در این گفت وگوی تلفنی ضمن دعوت از همتای ایرانی برای سفر به مجارستان، تاکید کرد در چارچوب سیاست خارجی دولت مجارستان، متعهد به توسعه همکاری‌های دوجانبه با جمهوری اسلامی ایران است.
پیتر سیارتو همچنین بر احرایی کردن توافقات فی ما بین تاکید کرد.
وزیر خارجه مجارستان در مورد مذاکرات وین نیز اظهار امیدواری کرد با رویکرد سازنده همه طرف ها توافق حاصل شود.
سیارتو افزود: رویکرد سازنده ایران برای حصول به توافق نهایی بسیار ارزشمند است.
وزیر امور خارجه در ادامه از همتای مجارستانی خود به‌دلیل کمک‌های انسان‌دوستانه این کشور برای تسهیل روند انتقال ایرانیان مقیم اوکراین از طریق خاک مجارستان به کشورمان قدردانی کرد.                           ",https://www.asriran.com/003Uva
833873,۱۴۰۱/۰۱/۱۷,بین الملل,آمریکا: نیروهای روسیه کاملا از اطراف کی‌یف و چرنیهیو عقب نشینی کرده‌اند,ولادیمیر پوتین رئیس جمهور روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.,"یک مقام ارشد دفاعی امریکا اعلام کرد، نیروهای نظامی روسیه کاملا از اطراف شهرهای کی‌یف و چرنیهیو عقب نشینی کرده‌اند.
به گزارش ایرنا از ""سی ان ان"" وی چهارشنبه شب گفت: بر اساس ارزیابی‌های آمریکا، نیروهای روسیه به طور کامل از اطراف شهرهای کی‌یف و چرنیهیو عقب نشینی کرده‌اند تا در روسیه و بلاروس تجدید قوا کنند.این مقام آمریکایی همچنین ادعا کرد، روسیه با وجود محاصره شهر ماریوپل هنوز نتوانسته کنترل این شهر را بدست گیرد.
وی ادامه داد، از آغاز تهاجم تاکنون، روسیه یک هزار و ۴۵۰ موشک به سمت اوکراین شلیک کرده است.
این مقام آمریکایی که به نامش اشاره نشده افزود: به نظر می‌رسد جنایت‌ها در شهر بوچا، از پیش طراحی شده و بسیار عمدی بوده است، اما دلیل چنین اقداماتی از سوی نیروهای روسیه مشخص نیست.
به گزارش ایرنا، دیمیتری پسکوف سخنگوی کرملین امروز (چهارشنبه) هدف از خروج نیروهای روسیه از حومه کی‌یف پایتخت اوکراین را نشان دادن حسن نیت برای بهبود شرایط در مذاکرات صلح ۲ کشور درگیر در جنگ عنوان کرد.
رسانه‌های غربی ۱۴ فروردین ماه ۱۴۰۱ با انتشار تصاویری از شهر بوچا در نزدیکی کی‌یف مدعی شدند نیروهای روسیه حین خروج از اطراف پایتخت اوکراین غیرنظامیان را هدف گلوله قرار داده‌اند.
کاخ کرملین روز دوشنبه اعلام کرد که قاطعانه اتهام دست داشتن در کشتار غیرنظامیان شهر بوچا در اوکراین را رد می‌کند.
به گزارش اسپوتنیک، (دولت) «کی یف» و رسانه‌های اوکراینی تصاویر ویدیویی را از شهر بوچا در شمال اوکراین نشان داده‌اند که در آن اجساد کشته شدگان دیده می‌شود. کی‌یف روسیه را در این رابطه مقصر دانسته درحالی که مسکو این اتهامات را به شدت محکوم و تقبیح می‌کند و به این موضوع اشاره دارد که نیروهای روسی چند روز قبل از این شهر عقب نشسته‌اند.
ولادیمیر پوتین رئیس جمهور روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003UvZ
833872,۱۴۰۱/۰۱/۱۷,بین الملل,نتانیاهو به نفتالی بنت: در برابر ایران ضعیف هستید,بنیامین نتانیاهو گفت: «ما آمده‌ایم به این دولت یک چیز بگوییم. به خانه‌تان برگردید. به خانه‌تان برگردید. داید به هویت یهودی اسرائیل لطمه می‌زنید. به خانه‌تان برگردید، شما علیه ایران ضعیف هستید. در برابر تروریسم ضعیف هستید.»,"«بنیامین نتانیاهو»، نخست‌وزیر سابق اسرائیل و رهبر مخالفان کابینه این رژیم از «نفتالی بنت» بابت نشان دادن ضعف در برابر ایران انتقاد کرد.
به گزارش فارس؛ امروز چهارشنبه رهبران احزاب و سازمان‌های سیاسی راست‌گرا اقدام به برگزاری یک تظاهرات اعتراضی در بیت‌المقدس کردند. برخی از شرکت‌کنندگان در این تظاهرات‌ها پلاکاردهایی که روی آن عکس نتانیاهو حک شده بود را به دست داشتند.
بنیامین نتانیاهو گفت: «ما آمده‌ایم به این دولت یک چیز بگوییم. به خانه‌تان برگردید. به خانه‌تان برگردید. داید به هویت یهودی اسرائیل لطمه می‌زنید. به خانه‌تان برگردید، شما علیه ایران ضعیف هستید. در برابر تروریسم ضعیف هستید.»
«بنیامین نتانیاهو» در ماه‌های گذشته بارها به تندی از رویکرد کابینه بنت و سیاست‌های او در قبال ایران انتقاد کرده است. او اسفند گذشته هم گفته بود که «ایرانی‌ها [در میز مذاکرات] مثل شیر می‌جنگند در حالی که اسرائیل مثل خرگوش تسلیم شده است.
نتانیاهو در آن زمان در یک جلسه حزب لیکود به شدت از کابینه چرخشی «نفتالی بنت» و «بنی گانتز» به دلیل «سکوت» در خصوص مذاکرات وین انتقاد کرد و گفت: «در دولت بنت-گانتز-لاپید فقط ضعف وجود دارد و ضف و ضعف.»
او تصریح کرد: «سکوت اسرائیل در این روزها - به استثنای چند بیانیه رسمی- باعث شده دوستان ما در اسرائیل هم مخالفتشان با توافق ایران را ابراز نکنند.»
نخست‌وزیر سابق اسرائیل در ادامه گفت: «اگر آنها نبینند و نشنوند که اسرائیل با این توافق مخالفت می‌کند چرا باید خودشان به مخالفت با آن توافق برخیزند؟»
نتانیاهو در ادامه ادعا کرد که «مخالفت قوی» او در سال ۲۰۱۵ موجب شد که آمریکا در سال ۲۰۱۸ از برجام خارج شود. او همچنین مدعی شد که سکوت کابینه فعلی رژیم صهیونیستی باعث می‌شود مشروعیت اقدامات آینده احتمالی اسرائیل علیه سایت‌های هسته‌ای ایران هم با مشکل مواجه شود.
نتانیاهو در ادامه با استناد به مصاحبه‌ای از میخائیل اولیانوف، نماینده روسیه در مذاکرات رفع تحریم‌های در وین گفت: «اولیانوف، نماینده روسیه در مذاکرات هسته‌ای ایران این هفته گفت: ""ایرانی‌ها بیشتر از آن چیزی که می‌خواستند به دست آورده‌اند. آنها مثل شیر برای هر کلمه و برای هر کاما می‌جنگند."" اما بر سر ما چه می‌آید؟ هیچ‌کس نمی‌جنگد. ایرانی‌ها مثل شیر می‌جنگند، اما بنت-لاپید و گانتز مثل خرگوش تسلیم می‌شوند. واقعیت آشکار و روشن است: دولت فعلی در حال کنار آمدن با ایران هسته‌ای است و آینده اسرائیل را به خطر می‌اندازد.»                           ",https://www.asriran.com/003UvY
833871,۱۴۰۱/۰۱/۱۷,حوادث,سوءقصد به جان ماموران منابع طبیعی مریوان ناکام ماند,پس از بررسی‌ها و در حین انجام کارشناسی، تیم منابع طبیعی و دادگستری به وسیله اسلحه شکاری (ته پر ) مورد تیراندازی قرار گرفت که ترکش تیراندازی به یکی از همکاران اداره برخورد و وی را مصدوم کرد.,"مسوول روابط عمومی اداره کل منابع طبیعی و آبخیزداری کردستان گفت: افراد سودجو به ماموران منابع طبیعی و کارشناسان دادگستری مریوان سوءقصد کردند، که این اقدام آنها ناکام ماند.
پیمان فتاحی در گفت و گو با ایرنا اظهار داشت: نیروهای یگان حفاظت اداره منابع طبیعی و آبخیزداری مریوان به منظور کارشناسی پرونده یکی از متخلفان حریم منابع طبیعی به همراه سه نفر از کارشناسان دادگستری، به روستای سردوش مریوان عزیمت کردند.
وی اضافه کرد: پس از بررسی‌ها و در حین انجام کارشناسی، تیم منابع طبیعی و دادگستری به وسیله اسلحه شکاری (ته پر ) مورد تیراندازی قرار گرفت که ترکش تیراندازی به یکی از همکاران اداره برخورد و وی را مصدوم کرد.
مسوول روابط عمومی اداره کل منابع طبیعی و آبخیزداری کردستان اضافه کرد: تحقیقات برای شناسایی ضارب ادامه دارد و این اداره تا حصول نتیجه و دستگیری ضارب و تحویل به قانون پیگیر خواهد بود.
از مساحت ۲ میلیون و ۹۳۷ هزار هکتاری استان کردستان، بیش از ۶۰ درصد آن شامل یک میلیون و ۵۸۷ هزار هکتار را مراتع و جنگل تشکیل می‌دهد از مجموع ۱۹۳ هزار هکتار اراضی ملی شهرستان مریوان هم ۹۷ هزار هکتار آن جنگل و ۹۶ هزار هکتار دیگر را مرتع تشکیل می‌دهد.                           ",https://www.asriran.com/003UvX
833870,۱۴۰۱/۰۱/۱۷,ورزشی,فیفا افزایش زمان مسابقات جام جهانی را تکذیب کرد,در پی انتشار این خبر، فیفا در بیانیه‌ای به منظور شفاف‌سازی در مورد این موضوع نوشت: هیچ تغییری در قوانین مرتبط با مدت زمان بازی‌های فوتبال در جام جهانی قطر یا سایر رقابت‌های اعمال نخواهد شد.,"فدراسیون بین‌المللی فوتبال(فیفا) در بیانیه‌ای اخبار منتشر شده در رابطه با افزایش زمان مسابقات جام جهانی را تکذیب کرد.
به گزارش ایرنا، نشریه کوریِره دلو اسپورت امروز(چهارشنبه) در خبری مدعی شد که فیفا طرح افزایش زمان مسابقا جام جهانی ۲۰۲۲ قطر را از ۹۰ به ۱۰۰ دقیقه، مورد بررسی قرار داده است.
در پی انتشار این خبر، فیفا در بیانیه‌ای به منظور شفاف‌سازی در مورد این موضوع نوشت: هیچ تغییری در قوانین مرتبط با مدت زمان بازی‌های فوتبال در جام جهانی قطر یا سایر رقابت‌های اعمال نخواهد شد.                           ",https://www.asriran.com/003UvW
833869,۱۴۰۱/۰۱/۱۷,بین الملل,آمریکا: چندان به رسیدن به توافق خوشبین نیستم,بلینکن در این مصاحبه در پاسخ به سوال مجری مبنی بر اینکه آیا سپاه پاسداران یک سازمان تروریستی است و آیا قرار است در این فهرست باقی بماند، گفت: بله. همینطور است.,"آنتونی بلینکن وزیر امور خارجه آمریکا ضمن اینکه درباره خروج سپاه از فهرست موسوم به سازمانهای تروریستی خارجی اظهار نظر صریحی نکرد، بار دیگر ادعاها را تکرار کرد و درباره مذاکرات وین اظهار داشت چندان به رسیدن به توافق خوشبین نیستم.
به گزارش ایرنا؛ وزیر امور خارجه آمریکا که در اروپا به سر می برد، در مصاحبه ای با شبکه خبری ان بی سی درباره خروج سپاه از فهرست موسوم به سازمانهای تروریستی خارجی اظهار نظر صریحی نکرد و باردیگر ادعاها را تکرار کرد و در پاسخ به این سوال که آیا سپاه را تروریستی می داند، گفت: بله
بلینکن در این مصاحبه در پاسخ به سوال مجری مبنی بر اینکه آیا سپاه پاسداران یک سازمان تروریستی است و آیا قرار است در این فهرست باقی بماند، گفت: بله. همینطور است.
وزیر خارجه آمریکا در پاسخ به ادامه سوال مجری مبنی بر اینکه آیا سپاه همچنان ""سازمان تروریستی"" باقی خواهد ماند؟ اظهار داشت: نمی خواهم به جزییات مذاکرات اشاره کنم.
بلینکن ادامه داد: باید بگویم با وجود تمام تلاش هایی که برای دستیابی به توافق انجام داده ایم و با وجود این امر که این توافق برای امنیت ما بهتر خواهد بود، من چندان به دستیابی به این توافق خوشبین نیستم. ما به این مرحله (دستیابی به توافق) نرسیده ایم. باید ببینیم می توانیم به یک توافق دست یابیم یا خیر.                           ",https://www.asriran.com/003UvV
833868,۱۴۰۱/۰۱/۱۷,بین الملل,یک زن اسرائیلی در امارات محکوم به اعدام شد,مأموران اماراتی سال گذشته میلادی از خانه این زن ۴۳ ساله به نام «فداء کیوان» نیم کیلوگرم کوکائین را کشف کرده بودند.,"دادگاه امارات یک ساکن اسرائیل را به جرم حمل نیم کیلو کوکائین به اعدام محکوم کرد.
به گزارش فارس، دادگاه جنایی امارات روز گذشته (سه‌شنبه) یک ساکن اسرائیل را به جرم حمل و نگه‌داری نیم کیلوگرم ماده راون‌گردان کوکائین، به اعدام محکوم کرد.
به نوشته وبگاه الخلیج آنلاین، مأموران اماراتی سال گذشته میلادی از خانه این زن ۴۳ ساله به نام «فداء کیوان» این مقدار کوکائین را کشف کرده بودند. همزمان رسانه‌های رژیم صهیونیستی نیز تلاش دارند چنین القا کنند که او تحت ضرب و شتم به جرم خود اعتراف کرده است.
وکیل وی نیز گفته است که ظرف ۳۰ روز به این رأی دادگاه اعتراض و تلاش خواهد کرد تا از مقامات تل آویو و مقامات دیگر کشورها برای نقض این حکم کمک بگیرد. وزارت خارجه رژیم صهیونیستی نیز گفته است که از این موضوع اطلاع دارد.
در سال ۲۰۱۹ نیز یک زن به نام «نعمه یسسخار» با تابعیت رژیم صهیونیستی و آمریکایی در روسیه به اتهام حمل و نگهداری مواد مخدر به اعدام محکوم شده بود که در آن زمان «بنیامین نتانیاهو» نخست‌وزیر وقت رژیم صهیونیستی وارد عمل شد و در نهایت این فرد آزاد شد.
وکیل «فداء کیوان» در مصاحبه خود از مقامات تل آویو و رسانه‌های عبری‌زبان خواسته است تا مانند کاری که برای «نعمه یسسخار» کردند، برای موکل وی نیز انجام دهند.                           ",https://www.asriran.com/003UvU
833867,۱۴۰۱/۰۱/۱۷,اجتماعی ,نرخ بیکاری در سال ۱۴۰۰به ۹ درصد رسید/ پایین‌ترین سطح در دهه‌های اخیر,"بررسی نرخ بیکاری گروه سنی ١٨ تا ٣٥ ساله نیز نشان می‌دهد که در زمستان ١٤٠٠، ١٦,٦ درصد از جمعیت فعال این گروه سنی بیکار بوده‌اند. این در حالی است که تغییرات فصلی نرخ بیکاری این افراد نشان می‌دهد این نرخ نسبت به زمستان ١٣٩٩، به میزان ٠.٢ درصد کاهش یافته است.","بر اساس گزارش مرکز آمار،‌ در سال ۱۴۰۰ نرخ بیکاری به ۹ درصد رسید که پایین‌ترین رقم آن در دهه‌های اخیر محسوب می‌شود.
به گزارش ایرنا، در زمستان ١٤٠٠ نرخ بیکاری جمعیت ١٥ ساله و بیشتر ٩,٤ درصد بوده است. بدین ترتیب متوسط نرخ بیکاری در ۴ فصل سال ۱۴۰۰ به ۹ درصد رسیده است که از دهه هفتاد تاکنون، بی‌سابقه است.

در زمستان ١٤٠٠، به میزان ٤٠,٤ درصد جمعیت ١٥ ساله و بیش‌تر از نظر اقتصادی فعال بوده‌اند، یعنی در گروه شاغلان یا بیکاران قرار گرفته‌اند.
بررسی نرخ بیکاری افراد ١٥ ساله و بیش‌تر نشان می‌دهد که ٩,٤ درصد از جمعیت فعال (شاغل و بیکار)، بیکار بوده‌اند. بررسی روند تغییرات نرخ بیکاری حاکی از آن است که این شاخص، نسبت به فصل مشابه در سال قبل ( زمستان ١٣٩٩) ، ٠.٣ درصد کاهش یافته است.
در زمستان ١٤٠٠، به میزان ٤٠,٤ درصد جمعیت ١٥ ساله و بیش‌تر از نظر اقتصادی فعال بوده‌اند، یعنی در گروه شاغلان یا بیکاران قرار گرفته‌اند. بررسی تغییرات نرخ مشارکت اقتصادی حاکی از آن است که این نرخ نسبت به فصل مشابه در سال قبل (زمستان ١٣٩٩) ٠.٥ درصد کاهش یافته است.
جمعیت شاغلین ١٥ ساله و بیشتر در این فصل ٢٣ میلیون و ١٧٤ هزار نفر بوده که نسبت به فصل مشابه سال قبل ٣٩ هزار نفر افزایش داشته است. بررسی اشتغال در بخش‌های عمده اقتصادی نشان می‌دهد که در زمستان ١٤٠٠، بخش خدمات با ٥١,٩ درصد بیش­‌ترین سهم اشتغال را به خود اختصاص داده است. در مراتب بعدی بخش‌های صنعت با ٣٣.٦ درصد و کشاورزی با ١٤.٥ درصد قرار دارند.
نرخ بیکاری جوانان ١٥ تا ٢٤ ساله حاکی از آن است که ٢٣,١ درصد از فعالان این گروه سنی در زمستان ١٤٠٠ بیکار بوده‌اند. بررسی تغییرات فصلی نرخ بیکاری این افراد نشان می‌دهد، این نرخ نسبت به فصل مشابه در سال قبل (زمستان ١٣٩٩) ٠.٥ درصد کاهش یافته است.
بررسی نرخ بیکاری گروه سنی ١٨ تا ٣٥ ساله نیز نشان می‌دهد که در زمستان ١٤٠٠، ١٦,٦ درصد از جمعیت فعال این گروه سنی بیکار بوده‌اند. این در حالی است که تغییرات فصلی نرخ بیکاری این افراد نشان می‌دهد این نرخ نسبت به زمستان ١٣٩٩، به میزان ٠.٢ درصد کاهش یافته است.
بررسی سهم جمعیت دارای اشتغال ناقص جمعیت ١٥ ساله و بیش‌تر نشان می‌دهد که در زمستان ١٤٠٠، ١٠,٧ درصد جمعیت شاغل،‌ به دلایل اقتصادی (فصل غیرکاری، رکود کاری، پیدا نکردن کار با ساعت بیش‌تر و…) کم‌تر از ٤٤ ساعت در هفته کار کرده و آماده برای انجام کار اضافی بوده‌اند. این در حالی است که ٣٦.٧درصد از شاغلین ١٥ ساله و بیش‌تر، بیش از ٤٩ ساعت در هفته کار کرده‌اند.                           ",https://www.asriran.com/003UvT
833866,۱۴۰۱/۰۱/۱۷,ورزشی,استقلالی‌ها شارژ مالی می‌شوند,آبی‌پوشان تهرانی که چند سالی است طعم موفقیت در لیگ برتر را نچشیده‌اند، این امیدواری را دارند تا با در دوران مدیریت مصطفی آجورلو به زنجیره قهرمانی‌های پرسپولیس در لیگ برتر پایان دهند.,"باشگاه استقلال به زودی بخش قابل توجهی از مبالغ قرارداد مربیان و بازیکنان استقلال را پرداخت خواهد کرد تا آنها با انگیزه بیشتری هفته‌های پایانی لیگ برتر را پشت سر بگذارند.
به گزارش ایرنا، تیم فوتبال استقلال هم‌اکنون با کسب ۵۶ امتیاز در صدر جدول لیگ برتر باشگاه‌های ایران قرار داشته و شانس اول قهرمانی در این رقابت‌ها محسوب می‌شود.
آبی‌پوشان تهرانی که چند سالی است طعم موفقیت در لیگ برتر را نچشیده‌اند، این امیدواری را دارند تا با در دوران مدیریت مصطفی آجورلو به زنجیره قهرمانی‌های پرسپولیس در لیگ برتر پایان دهند.
در همین راستا، بازیکنان استقلال به زودی بخش قابل توجهی از مبالغ قرارداد خود را دریافت خواهند کرد.
تیم فوتبال استقلال روز گذشته در هفته بیست و چهارم لیگ برتر فوتبال در ورزشگاه آزادی مقابل پیکان به میدان رفت که با تساوی بدون گل متوقف شد.                           ",https://www.asriran.com/003UvS
833865,۱۴۰۱/۰۱/۱۷,بین الملل,مسکو: اروپا منتظر پاسخ زودهنگام روسیه باشد,زاخارووا به نقل از مقامات وزارت خارجه روسیه گفت: کشورهای اروپایی باید تمام مسئولیت و تبعات منفی این اقدام غیردوستانه را پذیرا باشند.,"ماریا زاخارووا سخنگوی وزارت خارجه روسیه در بیانیه‌ای به اخراج دیپلمات‌های روس از کشورهای اروپایی واکنش نشان داد.
به گزارش ایرنا، وزارت خارجه روسیه در بیانیه‌ای به اخراج دیپلمات‌های این کشور از سوی کشورهای عضو اتحادیه اروپا واکنش نشان داد.
ماریا زاخارووا سخنگوی وزارت خارجه روسیه گفت: دولت روسیه این اقدام غیرقابل قبول از سوی کشورهای اروپایی را غیردوستانه تلقی می‌کند. نهادهای اتحادیه اروپا که برای چند سال به طور سیستماتیک همکاری روسیه و اتحادیه اروپا را تخریب می‌کنند، اکنون ثابت کردند که علاقه‌ای به حفظ کانال‌های دیپلماتیک عادی با روسیه ندارند.
زاخارووا به نقل از مقامات وزارت خارجه روسیه گفت: کشورهای اروپایی باید تمام مسئولیت و تبعات منفی این اقدام غیردوستانه را پذیرا باشند.
وی افزود: دولت روسیه در یک دوره کوتاه مدت پاسخ این اقدام اروپایی را خواهد داد.
کشورهای اروپایی طی روزهای گذشته و در یک اقدام هماهنگ دهها دیپلمات روسی را اخراج کردند.                           ",https://www.asriran.com/003UvR
833864,۱۴۰۱/۰۱/۱۷,بین الملل,انگلیس دارایی‌های بزرگ‌ترین بانک روسیه را مسدود کرد,انگلیس تا پایان امسال به تمام وابستگی خود به زغال سنگ و نفت روسیه خاتمه و در اسرع وقت به واردات گاز پایان می دهد. از هفته آینده، صادرات تجهیزات و کاتالیزورهای کلیدی پالایش نفت به روسیه نیز ممنوع خواهد شد تا به این ترتیب نه تنها منابع مالی بلکه توانایی‌های صنعت نفت این کشور تضعیف شود.,"دولت انگلیس روز چهارشنبه با وضع موج جدیدی از تحریم‌های ضد روسی در حوزه بانکی و انرژی، تمام دارایی‌های بزرگترین بانک روسیه موسوم به اسبربانک را مسدود کرد.
به گزارش ایرنا، در بیانیه‌ای که یک نسخه آن از سوی وزارت امور خارجه انگلیس در اختیار دفتر ایرنا در لندن قرار گرفتT آمده است که به موجب تحریم‌های جدید، تمام دارایی های اسبربانک و بانک اعتباری مسکو مسدود و سرمایه گذاری خارجی جدید در این کشور به طور کامل ممنوع می‌شود.
انگلیس که در سال گذشته میلادی ۱۱ میلیارد پوند در روسیه سرمایه گذاری کرده معتقد است که این تصمیم، ضربه بزرگی به اقتصاد روسیه خواهد زد و توانایی های اقتصای این کشور را محدودتر می‌کند.
بر اساس این بیانیه، انگلیس تا پایان امسال به تمام وابستگی خود به زغال سنگ و نفت روسیه خاتمه و در اسرع وقت به واردات گاز پایان می دهد. از هفته آینده، صادرات تجهیزات و کاتالیزورهای کلیدی پالایش نفت به روسیه نیز ممنوع خواهد شد تا به این ترتیب نه تنها منابع مالی بلکه توانایی‌های صنعت نفت این کشور تضعیف شود.
انگلیس همچنین علیه صنایع استراتژیک کلیدی روسیه و شرکت های دولتی اقدام خواهد کرد. این شامل ممنوعیت واردات محصولات آهن و فولاد است که منبع اصلی درآمد روسیه بشمار می‌رود.
انگلیس همچنین «هشت الیگارش دیگر فعال در این صنایع که پوتین از آنها برای تقویت اقتصاد جنگی خود استفاده می کند» تحریم کرده است.
آنها عبارتند از:
• ویاتچسلاو (موشه) کانتور، بزرگترین سهامدار شرکت کود آکرون با اهمیت استراتژیک حیاتی برای دولت روسیه
• آندری گوریف - از نزدیکان ولادیمیر پوتین و بنیانگذار PhosAgro - یک شرکت استراتژیک حیاتی که کود تولید می کند.
• سرگئی کوگوگین، مدیر کاماز - تولید کننده کامیون و اتوبوس، از جمله برای ارتش روسیه
• سرگئی سرگئیویچ ایوانوف، رئیس بزرگترین تولیدکننده الماس جهان
• لئونید میکلسون، بنیانگذار و مدیر عامل شرکت تولید کننده گاز طبیعی روسیه
• آندری آکیموف، مدیر عامل سومین بانک بزرگ روسیه گازپرومبانک
• الکساندر دیوکوف، مدیرعامل سومین شرکت بزرگ و عمده دولتی نفت روسیه گازپروم
• بوریس بوریسوویچ روتنبرگ، پسر یکی از مالکان بزرگترین تولیدکننده خط لوله گاز روسیه SGM
بر اساس این بیانیه، وزیر امور خارجه انگلیس همچنین در نشست فردا با همتایان خود در گروه هفت بر لزوم افزایش تحریم‌ها علیه روسیه تاکید خواهد کرد.
لیز تراس وزیر امور خارجه انگلیس در همین رابطه گفت: «امروز، ما تلاش‌های خود را برای پایان دادن به جنگ وحشتناک پوتین با برخی از سخت‌ترین تحریم‌های خود افزایش می‌دهیم.»
وی افزود: «آخرین موج اقدامات ما به واردات انرژی از روسیه پایان می‌دهد و افراد و مشاغل بیشتری را تحریم می‌کند و ماشین جنگی پوتین را نابود می‌کند.»
تراس اضافه کرد:‌ ما به همراه متحدان خود به نخبگان روسیه نشان می دهیم که نمی توانند دستان خود را از جنایاتی که به دستور پوتین انجام شده است بشویند. ما تا زمانی که اوکراین پیروز نشود آرام نخواهیم گرفت.                           ",https://www.asriran.com/003UvQ
833863,۱۴۰۱/۰۱/۱۷,اجتماعی ,افزایش حقوق مستمری‌بگیران در اردیبهشت ماه اجرایی می‌شود,تعداد مستمری بگیران اصلی تأمین اجتماعی برابر با ۴ میلیون و ۳۵۵ هزار نفر بوده که مشمول افزایش حقوق در سال جاری خواهند بود.,"مدیرعامل سازمان تأمین اجتماعی از اعمال ماده ۹۶ و ۱۱۱ قانون در افزایش حقوق بازنشستگان خبر داد و گفت: با همکاری دولت، افزایش حقوق مستمری‌بگیران در اردیبهشت‌ ماه اجرایی خواهد شد.
به گزارش ایرنا از سازمان تامین اجتماعی، در جلسه ای با حضور مدیرعامل سازمان تامین اجتماعی، قائم مقام و معاونین این سازمان و همچنین رئیس و اعضای هیئت مدیره کانون عالی کارگران بازنشسته و مستمری بگیر و رئیس اتحادیه پیشکسوتان جامعه کارگری مقرر شد، افزایش حقوق مستمری بگیران در اردیبهشت ماه انجام شود.
میرهاشم موسوی مدیرعامل سازمان تامین اجتماعی در این باره گفت: «با همکاری دولت افزایش حقوق مستمری‌بگیران در اردیبهشت‌ ماه اجرایی خواهد شد.»
وی افزود: در مورد افزایش حقوق بازنشستگان ماده ۹۶ و ۱۱۱ مورد توجه است و بررسی کارشناسی درباره افزایش مستمری بازنشستگانی که حداقلی‌بگیر محسوب می‌شوند، بر اساس ماده ۱۱۱ قطعی شده و درباره میزان افزایش سایر سطوح نیز جلسات ادامه دارد.
موسوی تصریح کرد: رویکرد راهبردی ما این است که با همفکری شرکا و نمایندگان بازنشستگان و براساس الزامات قانونی و مقدورات سازمان، بهترین تصمیم در زمینه تحقق عدالت و صیانت از حقوق ذینفعان اتخاذ شود.
تعداد مستمری بگیران اصلی تأمین اجتماعی برابر با ۴ میلیون و ۳۵۵ هزار نفر بوده که مشمول افزایش حقوق در سال جاری خواهند بود.
سازمان تامین اجتماعی به عنوان بزرگترین صندوق بازنشستگی ایران بیش از ۵۰ درصد جمعیت کشور را تحت پوشش مقررات حمایتی قرار داده است.
بر اساس آخرین آمارها، بالغ بر ۱۴ میلیون نفر از جمعیت کشور به عنوان بیمه‌شده اصلی و بیش از چهار میلیون نفر به عنوان مستمری‌بگیر بازنشستگی، از کارافتادگی و بازماندگان از تعهدات بلندمدت وکوتاه‌مدت بیمه‌ای و درمان بهره‌مند می‌شوند.
با احتساب اشخاص تبعی تحت تکفل این گروه‌ها، در مجموع بیش از ۴۴ میلیون نفر از جمعیت کشور عضو خانواده تامین اجتماعی به شمار می‌روند.                           ",https://www.asriran.com/003UvP
833862,۱۴۰۱/۰۱/۱۷,حوادث,4 کشته در تصادف جاده روانسر ـ کرمانشاه,این تصادف در حدود ۲۴ کیلومتری محور روانسر ـ کرمانشاه و در نزدیکی پایگاه فوریت های پزشکی غلامعلی بگ روانسر رخ داده است.,"مسئول فوریت های پزشکی شهرستان روانسر کرمانشاه گفت: تصادف در محور روانسر به کرمانشاه چهارشنبە شب چهار کشته و دو زخمی بر جا گذاشت.
لقمان محمدی شامگاه چهارشنبه در گفت و گو با خبرنگار ایرنا، افزود: این تصادف حدود ساعت ۲۰ و ۲۰ دقیقه در تقاطع جاده روستای جانجان و محور اصلی روانسر به کرمانشاه رخ داد.
وی با بیان اینکه این تصادف بر اثر برخورد یک دستگاه پژو پارس و یک دستگاه پراید رخ داد، تصریح کرد: در این تصادف چهار نفر از سرنشینان هر دو خودرو در دم جان باختند.
مسئول فوریت های پزشکی روانسر اظهار داشت: دو نفر مجروح این حادثه توسط ۲ دستگاه آمبولانس و نیروهای فوریت های پزشکی به بیمارستان طالقانی کرمانشاه انتقال یافت که وضع عمومی آنها وخیم گزارش شده است.
محمدی اضافه کرد: برای انتقال اجساد جانباختگان این حادثه نیز ۲ دستگاه آمبولانس اعزام شده است.
وی گفت: این تصادف در حدود ۲۴ کیلومتری محور روانسر ـ کرمانشاه و در نزدیکی پایگاه فوریت های پزشکی غلامعلی بگ روانسر رخ داده است.
مسئول فوریت های پزشکی شهرستان روانسر افزود: علت وقوع تصادف نیز توسط کارشناسان پلیس راه در دست بررسی است.
شهرستان روانسر با ۴۷ هزار نفر جمعیت در ۶۰ کیلومتری شمال غربی کرمانشاه قرار دارد.                           ",https://www.asriran.com/003UvO
833861,۱۴۰۱/۰۱/۱۷,اجتماعی ,دستگیری عامل اصلی سرقت نافرجام طلافروشی در خوزستان,ماموران پلیس با انجام اقدامات گسترده اطلاعاتی و شگردهای خاص پلیسی موفق به شناسایی عامل اصلی این سرقت نافرجام شده که پس از هماهنگی با مقام قضائی طی عملیاتی ضربتی و غافلگیرانه او را در مخفیگاهش دستگیر کردند.,"فرمانده انتظامی شوش خوزستان از دستگیری عامل اصلی سرقت نافرجام طلافروشی در این شهرستان خبر داد.
به گزارش پایگاه خبری پلیس، سرهنگ «روح الله یاری زاده » در بیان جزئیات این خبر گفت: بدنبال یک فقره سرقت نافرجام از یک باب مغازه طلافروشی در اسفند سال گذشته، موضوع بصورت ویژه در دستورکار ماموران پلیس قرار گرفت.
او افزود: ماموران پلیس با انجام اقدامات گسترده اطلاعاتی و شگردهای خاص پلیسی موفق به شناسایی عامل اصلی این سرقت نافرجام شده که پس از هماهنگی با مقام قضائی طی عملیاتی ضربتی و غافلگیرانه او را در مخفیگاهش دستگیر کردند.
فرمانده انتظامی شهرستان شوش ادامه داد: شاکی پرونده و شهود حاضر در محل وقوع سرقت به‌صراحت متهم اصلی را شناسایی کردند.
سرهنگ یاری زاده با اشاره به تلاش ها جهت دستگیری همدستان متهم گفت: امنیت و آرامش خط قرمز پلیس بوده و به مخلان نظم و امنیت عمومی به هیچ عنوان اجازه جولان را نخواهد داد.                           ",https://www.asriran.com/003UvN
833860,۱۴۰۱/۰۱/۱۷,اجتماعی ,کشت برنج در استان‌های شمالی کشور قراردادی می‌شود,در این طرح مواد اولیه کشت و کار برنج از قبیل بذر، کود، سموم شیمیایی، حمایت‌های بیمه‌ای و حتی توصیه‌های فنی در اختیار کشاورزان قرار می‌گیرد، پس از برداشت، برنج تولید شده یا شلتوک آن به قیمت روز خریداری می‌شود و هزینه‌ها در این زمان از محصول فروخته شده کم خواهد شد.,"معاون امور زراعت وزیر جهاد کشاورزی از قراردادی شدن کشت برنج در استان های شمالی خبر داد و گفت: طرح کشت قراردادی در سال زراعی پیش رو در ۴۰ هزار هکتار از اراضی کشاورزی استان های شمالی اجرا خواهد شد.
به گزارش ایرنا، علیرضا مهاجر روز چهارشنبه در آیین نخستین کشت مکانیزه برنج کشور که در شهرستان آمل برگزار شد، گفت: یکی از برنامه های سازمان جهاد کشاورزی این است که کشت قراردادی را در کشور احیا کند که برای شروع امسال این طرح در ۴۰ هزار هکتار از اراضی کشاورزی شمال کشور اجرا می شود.
وی افزود: در این طرح مواد اولیه کشت و کار برنج از قبیل بذر، کود، سموم شیمیایی، حمایت‌های بیمه‌ای و حتی توصیه‌های فنی در اختیار کشاورزان قرار می‌گیرد، پس از برداشت، برنج تولید شده یا شلتوک آن به قیمت روز خریداری می‌شود و هزینه‌ها در این زمان از محصول فروخته شده کم خواهد شد.
معاون امور زراعت وزیر جهاد کشاورزی ادامه داد: با اجرای طرح کشت قراردادی کشاورز دیگر دغدغه مالی نخواهد داشت و به راحتی حتی زمانیکه قدرت تامین نقدینگی و تامین نهاده را ندارد می تواند کار خود را آغاز کند.
وی افزایش درآمد کشاورزان، استفاده به موقع از نهاده چه از نظر کمیت و چه کیفیت را از مزایای اجرای طرح قراردادی دانست و ابراز امیدواری کرد که در سال های آینده استقبال بیشتری از این طرح شود تا در مدت زمان سه سال تمامی اراضی شالیزاری کشور زیر کشت قراردادی برود.
عنایتی گفت با اجرایی شدن کشت قراردادی میزان محصولات کشاورزی نیز افزایش می یابد و در نتیجه نیاز کشور به واردات نیز کاهش خواهد یافت.
وی با بیان اینکه وظیفه سازمان جهاد کشاورزی حمایت کشاورزان است، افزود: یکی دیگر از کارهایی که در راستای حمایت از کشاورزان در سال زراعی جدید صورت گرفت کاهش قیمت کود بود تا کشاورزان بتوانند به راحتی و بدون دغدغه، قیمت کود را تهیه و استفاده کنند.
نخستین نشاء مکانیزه برنج مازندران در سال زراعی جدید حدود یک هفته زودتر از سال قبل عصر امروز چهارشنبه با حضور استاندار و معاون وزیر جهاد کشاورزی در شهرستان آمل انجام شد.                           ",https://www.asriran.com/003UvM
833859,۱۴۰۱/۰۱/۱۷,بین الملل,آمریکا دو بانک روسیه و دختران پوتین را تحریم کرد,مقام آمریکایی که نامش بیان نشده است، به خبرنگاران گفت سبربانک نزدیک به یک سوم از کل دارایی های بانکی روسیه را در اختیار دارد و آمریکا اکنون بیش از دو سوم از بخش بانکی روسیه را تحریم کرده است.,"آمریکا در تداوم تحریم ها علیه مسکو بر سر جنگ اوکراین، در تازه ترین بسته تحریمی خود، تحریم هایی علیه دو بانک روسی و دختران ولادیمیر پوتین رئیس جمهوری روسیه اعمال کرد.
به گزارش ایرنا؛ رسانه های آمریکایی با اعلام این تحریم‌ها، به نقل از یک مقام ارشد آمریکایی روز چهارشنبه به وقت محلی اعلام کردند امروز ما شوک اقتصادی علیه روسیه را افزایش می دهیم و تحریم های کاملی علیه سبر بانک بزرگ ترین موسسه مالی روسیه و آلفا بانک بزرگ ترین بانک خصوصی این کشور وضع می کنیم.
این مقام آمریکایی که نامش بیان نشده است، به خبرنگاران گفت سبربانک نزدیک به یک سوم از کل دارایی های بانکی روسیه را در اختیار دارد و آمریکا اکنون بیش از دو سوم از بخش بانکی روسیه را تحریم کرده است.
یک مقام آمریکایی دیگر نیز گفت: در هماهنگی با گروه ۷ و اتحادیه اروپا، سرمایه گذاری جدید در روسیه را ممنوع می کنیم. این ممنوعیت با فرمان اجرایی جو بایدن رئیس جمهوری آمریکا اجرایی خواهد شد.
دولت آمریکا همچنین گروه جدیدی ازنزدیکان رئیس جمهور ی روسیه و اعضای خانواده آنها از جمله ماریا پوتینا و کاترینا تیخونوا دختران ولادیمیر پوتین، همسر و دختر سرگئی لاوروف وزیر امور خارجه و اعضای شورای امنیت روسیه از جمله دیمیتری مدودف و میخائیل میشوستین رئیس جمهوری و نخست وزیر سابق این کشور را تحریم کرد.
این مقام ارشد آمریکایی گفت که واشنگتن تاکنون بیش از ۱۴۰ فرد میلیاردر روس و اعضای خانواده آنها و بیش از ۴۰۰ مقام دولتی روسیه را تحریم کرده است.
وزارت خزانه داری آمریکا همچنین تحریم‌های کاملی را علیه شرکت‌های مهم دولتی روسیه در روز پنجشنبه اعمال خواهد کرد. این نهاد آمریکایی روز سه شنبه دسترسی روسیه به دلارهای ذخیره شده خود در بانک های آمریکایی برای پرداخت بدهی ها را مسدود کرد.
پیش از این، یک مقام آمریکایی اعلام کرده بود بسته جدید تحریمی هزینه های قابل توجهی بر روسیه تحمیل خواهد کرد و انزوای بیشتر تکنولوژی، مالی و اقتصادی این کشور را به دنبال خواهد داشت.
جن ساکی، سخنگوی کاخ سفید نیز عصر سه شنبه به وقت محلی گفت که این اقدام همچنین با هدف کاهش منابع مالی روسیه است.
وی افزود: هدف این است که آنها را مجبور به انتخاب کنیم. روسیه نباید منابع نامحدود داشته باشد، به خصوص در زمان کنونی که تحریم‌های فلج‌کننده‌ای علیه آن وضع کرده ایم و آنها مجبور خواهند شد بین استفاده از ذخایر ارزشمند دلاری باقی‌مانده، یا درآمد جدید، یا ورشکستگی یکی را انتخاب کنند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003UvL
833858,۱۴۰۱/۰۱/۱۷,اقتصادی,جهش کم سابقه فروش پلتفرم های آنلاین فروش خدمات گردشگری,,"با فروکش کردن نسبی کرونا در کشور، سفرهای نوروزی 1401، جهش قابل توجهی داشته است، به طوری که دبیر ستاد هماهنگی خدمات سفر از ثبت بیش از ۵۰ میلیون و ۶۰۰ هزار نفر شب اقامت در نوروز خبر داده است.مازندران، خراسان رضوی، گیلان، هرمزگان، فارس، اصفهان، بوشهر، یزد، خوزستان و تهران پرسفرترین استان‌ها در تعطیلات نوروز امسال بوده اند. همچنین سفرهای خارجی نیز در نوروز امسال، پر تعدادتر از گذشته شد.اقبال مجدد مردم به سفر، البته رونق را به آژانس های گردشگری و به ویژه پلتفرم های آنلاین فروش خدمات سفر بازگردانده است تا مدیران این مجموعه ها، امیدوار باشند ضررهای ناشی از سایه سه ساله کرونا بر این صنعت، تا حدی جبران شود.
به عنوان مثال، بررسی آمار سامانه گردشگری ""سه کلیک"" که یکی از چهار پلتفرم اول کشور در فروش تور، بلیت، هتل و خدمات سفر است، نشان می دهد تقاضا برای تورهای داخلی و خارجی در سه ماهه پایانی سال 1400 (به ویژه اسفند ماه که زمان خرید تورهای نوروزی است) نسبت به مدت زمان مشابه سال قبل از آن، به ترتیب بیش از 600 و 1600 درصد رشد داشته است.تقاضا برای خرید بلیت پروازهای داخلی و خارجی نیز در این مدت در سامانه سه کلیک، به ترتیب 220 و 500 درصد رشد داشته است. رزرو هتل نیز در فاصله زمانی مذکور، رشد قابل توجهی داشته و به ترتیب 250 و 920 درصد افزایش نشان می دهد.                           ",https://www.asriran.com/003UvK
833857,۱۴۰۱/۰۱/۱۷,اقتصادی,حذف ارز ۴۲۰۰ از حقوق گمرکی واردات کالا,طبق جزء ۱ بند (ه) تبصره ۷ قانون بودجه ۱۴۰۱، نرخ ارز محاسباتی ارزش گمرکی کالاهای وارداتی در همه موارد از جمله محاسبه حقوق ورودی، بر اساس برابری نرخ ارز اعلام شده بانک مرکزی نرخ سامانه مبادلات الکترونیک (ETS) در روز اظهار و مطابق ماده (۱۴) امور گمرکی است.,"با ابلاغ قانون بودجه ۱۴۰۱ به گمرک ایران، دستور حذف نرخ ۴۲۰۰ تومانی از محاسبه حقوق ورودی و جایگزینی نرخ ارز حاشیه بازار صادر شده است.
به گزارش ایسنا، با ابلاغ قانون بودجه امسال از سوی رئیس‌جمهور، گمرک ایران نیز اعمال تغییرات را آغاز کرده است که در اهم آن تغییر نرخ ارز در محاسبه حقوق ورودی قرار دارد ؛ به طوری که نرخ ۴۲۰۰ به نرخ سامانه ETS که نزدیک به بازار است، افزایش پیدا می‌کند که طی آن مالیات بر ارزش افزوده نیز با نرخ جدید محاسبه خواهد شد.
طبق جزء ۱ بند (ه) تبصره ۷ قانون بودجه ۱۴۰۱، نرخ ارز محاسباتی ارزش گمرکی کالاهای وارداتی در همه موارد از جمله محاسبه حقوق ورودی، بر اساس برابری نرخ ارز اعلام شده بانک مرکزی نرخ سامانه مبادلات الکترونیک (ETS) در روز اظهار و مطابق ماده (۱۴) امور گمرکی است.
این در حالی است که در مکاتبه ۱۴ فروردین ماه وکیلی-مدیر کل دفتر واردات گمرک- با باقری پور – مدیر کل دفتر فناوری اطلاعات و امنیت فضای مجازی گمرک- با اشاره به الزام قانون بودجه در مورد اعمال نرخ ETS در سامانه جامع گمرکی جهت محاسبه ارزش گمرکی کالای اعلام شده است که با توجه به هماهنگی و مکاتبات سال گذشته با بانک مرکزی در این رابطه و با عنایت به تکلیف فانونی و بار مالی آن برای سازمان، به قید فوریت نسبت به اجرای قانون بودجه در تبصره ۷ پیرامون اعمال نرخ ارز سامانه مبادله الکترونیک در سامانه جامع گمرکی اقدام لازم انجام شود.
بر اساس این گزارش، درآمد دولت در بودجه از محل عوارض واردات شامل حقوق گمرکی و سود بازرگانی است که مقرر شده محاسبات حقوق گمرکی از ۴۲۰۰ به نرخ حاشیه بازار افزایش پیدا کند ولی با توجه به اثر تورمی که بر روی کالاهای وارداتی به دلیل افزایش بهای تمام شده واردات خواهد داشت، قرار بر این است که سود بازرگانی از سوی وزارت صمت تعدیل شود تا بخشی از اثر تورمی را پوشش دهد که البته هنوز نهایی نشده است.
اما قانون بودجه، تمامی سال را شامل خواهد شد و از این جهت در مورد کالاهایی که از ابتدای امسال و بر اساس قواعد سال گذشته ترخیص شده‌اند، از صاحبان کالا تعهد لازم جهت دریافت اختلاف نرخ بعد از اعمال قانون بودجه دریافت شده و باید آن را با نهایی شدن ارقام سال جدید پرداخت کنند.                           ",https://www.asriran.com/003UvJ
833856,۱۴۰۱/۰۱/۱۷,بین الملل,رویترز: بازرسان آژانس فعال نبون دستگاه‌های تولید سانتریفیوژ در نظنز را تایید کردند,«رافائل گروسی» مدیرکل آژانس بین‌المللی انرژی اتمی پس از سفر نیمه اسفند ۱۴۰۰ خود به تهران در مصاحبه اخیر خود با نشریه صهیونیستی اسرائیل هیوم مدعی شد که اگر ایران خواهان بازگشت به روند عادی است، باید شفافیت بیشتری از خود نشان دهد.,"آژانس بین المللی انرژی اتمی تایید کرد دستگاه‌های تولید سانتریفیوژ در سایت نظنز فعالیت ندارند.
به گزارش باشگاه خبرنگاران؛ خبرگزاری رویترز گزارش داد: آژانس بین المللی انرژی اتمی در گزارش خود به کشور‌های عضو اعلام کرد بازرسان آژانس در تاریخ ۱۵ فروردین تایید کردند که همه دستگاه‌های تولید قطعات سانتریفیوژ به شکل مهر وموم شده در سایت نطنز باقی مانده و بنابراین هیچ فعالیتی نداشته اند.
«رافائل گروسی» مدیرکل آژانس بین‌المللی انرژی اتمی پس از سفر نیمه اسفند ۱۴۰۰ خود به تهران در مصاحبه اخیر خود با نشریه صهیونیستی اسرائیل هیوم مدعی شد که اگر ایران خواهان بازگشت به روند عادی است، باید شفافیت بیشتری از خود نشان دهد.
دور هشتم مذاکرات رفع تحریم‌ها علیه ایران از سوی آمریکا چندی پیش متوقف شد. «جوزپ بورل» مسئول سیاست خارجی اتحادیه اروپا نیز در صفحه توییتر خود از توقف مذاکرات وین خبر داد و اعلام کرد که متن نهایی توافق آماده و روی میز است، اما به دلیل عوامل خارجی لازم است در مذاکرات وقفه ایجاد شود.
بر اساس گزارش‌های منتشر شده از مقامات بلندپایه و مطلع رسیدن به یک توافق امکان دارد در کوتاه‌ترین زمان اتفاق بیفتد. این درحالی است که رژیم صهیونیستی از شروع مجدد مذاکرات بار‌ها تلاش کرده است آن را متوقف کند، اما موفق نشده است. در همین راستا نیز مقامات صهیونیست اعلام کردند در صورتی که حتی توافق منعقد شود تل‌آویو به اقدامات خود علیه ایران ادامه خواهد داد.                           ",https://www.asriran.com/003UvI
833855,۱۴۰۱/۰۱/۱۷,سیاسی,دستور رئیسی برای تامین داروی بیماران SMA در سال ۱۴۰۱,براساس اعلام وزارت بهداشت، در حال حاضر ۵۰۰ بیمار «اس ام ای» بر اساس کدملی در کشور شناسایی شده است و میزان مصرف داروی این بیماران بر اساس وزن هر بیمار(کیلوگرم) است. بر اساس بر آوردها، حدود ۴۰۰ میلیارد تومان هزینه داروهای این ۵۰۰ بیمار شناسایی شده است.,"رییس سازمان غذا و دارو گفت: با دستور رییس جمهور برای اولین بار داروی بیماران (اس ام ای SMA یا اسپینال ماسکیولار آتروفیرا) را در سال جاری تهیه خواهیم کرد.
به گزارش ایرنا، بهرام دارایی روز چهارشنبه درباره کمبود داروی برخی از بیماران خاص اظهار داشت: در دولت سیزدهم بیشترین ارز برای تامین داروی بیماران تالاسمی تخصیص یافته است.
وی از اهتمام سازمان غذا و دارو برای تامین داروی بیماران خاص و تحویل آن درب منزل در سال جاری خبر داد وتصریح کرد: ۴۰۰ هزار بیمار خاص در کشور داریم که اقدامات مناسبی به منظور تامین داروی آنها در دست انجام است.
دولت بیشترین ارز را برای تامین داروی بیماران تالاسمی تخصیص داده است
وی خاطرنشان کرد: در مورد داروی بیماران تالاسمی نیز در این دولت بیشترین ارز برای تامین داروی این بیماران تخصیص یافته و با وجود اینکه پنج تولیدکننده داخلی این داروها را تولید می کنند اما واردات داروهای برند نیز حدالمقدور در دستور کار قرار دارد.
معاون وزیر بهداشت با اشاره به اینکه تامین داروی برخی بیماران در دنیا با محدودیت‌هایی مواجه است، گفت: تولید برخی داروها تنها در یک یا دو کشور صورت می گیرد و میزان تقاضا نیز برای دارویی در برهه های مختلف افزایش یابد بنابراین برخی کمبودها جهانی است. موضوع کمبود برخی از داروها در تمامی کشورهای دنیا وجود دارد؛ چنانچه در سال گذشته کمبودهای دارویی در امریکا به ۹۰۰ قلم رسیده بود.‌وی خاطرنشان کرد: سال گذشته سال انتقال دولت بود و نقصانی در مورد تامین ارز و به تبع آن برخی کمبودها اتفاق افتاد، در سازمان غذا و دارو در سال جاری تمام تلاشمان را می‌کنیم تا علاوه بر تامین مناسب داروی بیماران خاص برای اولین بار داروی مصرفی آن ها را درب منزل تحویل دهیم.
براساس اعلام وزارت بهداشت، در حال حاضر ۵۰۰ بیمار «اس ام ای» بر اساس کدملی در کشور شناسایی شده است و میزان مصرف داروی این بیماران بر اساس وزن هر بیمار(کیلوگرم) است. بر اساس بر آوردها، حدود ۴۰۰ میلیارد تومان هزینه داروهای این ۵۰۰ بیمار شناسایی شده است.
«اس ام ای» یا آتروفی عضلانی نخاعی نوعی بیماری ژنتیکی است که با ضعیف شدن عضلات موجب مشکلات حرکتی می شود و نبود دارو منجر به تشدید این بیماری خواهد شد. این بیماری به صورت ژنتیکی در کودکان بوده و می‌تواند در توانایی چهاردست‌وپا راه‌رفتن، نشستن، راه‌رفتن و کنترل حرکات سر کودک اثر بگذارد و نوع شدید آن می‌تواند به عضلات درگیر در تنفس و بلع آسیب بزند.
«اس ام ای» نتیجه ضعف و آتروفی عضلات بدن در اثر مسئله ژنتیکی است که در آن سلول‌های حرکتی نخاعی ساخته نمی‌شوند. وقتی سلول‌های حرکتی نخاعی ساخته نشوند، دیگر حرکتی هم در کار نیست و این کودکان دچار یک لاغری مفرط و اختلالات حرکتی جدی می‌شوند و از همان دوران کودکی و طفولیت علائم بیماریشان مشهود و مشخص است. این کودکان از نظر ذهنی و هوشی بسیار باهوش و متعادل هستند اما از نظر اندامی، عضلات لاغر و اختلال جدی در حرکت دارند و لاغری اندام شان نیز برای همیشه برای آن‌ها همیشه باقی خواهد ماند. . این بیماری بسیار نادر است و شاید یک در ۵۰۰ هزار نفر به این بیماری مبتلا شوند. در کل کشور ممکن است ۴۰ و ۵۰ نفر به این بیماری مبتلا باشند.                           ",https://www.asriran.com/003UvH
833854,۱۴۰۱/۰۱/۱۷,علمی,سامانه ویدیو چک دانش بنیان ایرانی طراحی و ساخته شد,مدیرعامل شرکت دانش بنیان سبحان: امکانات ارائه شده توسط سامانه داور ویدیویی از لحاظ کیفیت و کارایی کاملا مطابق با فیچرهای (Feature) مورد نظر فیفا است و همه آن ها را ساپورت می کند.,"شرکت سبحان پایا مستقر در پارک علم و فناوری دانشگاه تهران موفق به طراحی و ساخت سامانه داور ویدیویی یا همان ویدیو چک شد.
به گزارش ایرنا، مدیرعامل شرکت دانش بنیان سبحان پایا در خصوص طراحی و ساخت سامانه داور ویدیویی گفت: این سیستم از چند محصول زیرشاخه تشکیل شده است. شرکت از سال ۱۳۹۷ با سفارش فناوری رسانه سازمان صدا وسیما، طراحی بخش اسلوموشن که همان بخش اصلی این سیستم محسوب می شود را آغاز کرد و در انتهای سال ۱۳۹۸ نیز ساخت این بخش از محصول به پایان رسید.
مهندس حسام الدین شاهرخ افزود: با به پایان رسیدن ساخت بخش اصلی محصول، در بخش های مختلف سازمان تست میدانی آن انجام شد. درحال حاضر نیز این محصول در تنها شبکه ۴k ایرانی واحد سیار استان تبریز، تهران و بخش های دیگر سازمان مورد استفاده قرار گرفته است.
وی با تاکید بر اینکه بخش های دیگر مورد نیاز برای این سیستم توسط شرکت طراحی و ساخته شده، گفت: سامانه ارتباط رادیویی داوران داخل زمین بازی با افراد مستقر در اتاق VAR، سیستم های ضبط تصاویر و ارتباطات با مانیتورینگ کنار زمین و فعالیت‌هایی از این قبیل در طی این چند سال انجام شده است.
مدیرعامل شرکت دانش بنیان سبحان پایا با بیان اینکه سامانه داور ویدیویی تکمیل شده و آماده تست است، توضیح داد: سیستم آماده تست است. با فیفا نیز ارتباطات و مکاتباتی صورت گرفته و اسناد اولیه نیز برای آن ها ارسال شده است.
وی با یادآوری این امر که اطلاعات کلی سامانه داور ویدیویی توسط فیفا تایید شده است، افزود: مطابق با روند فیفا، ضروری است که سیستم در یک استادیوم نصب شده و یک بازی سی دقیقه ای انجام شود. سپس می بایست تصاویر ضبط شده بازی برای فیفا ارسال و توسط آن ها بررسی گردد. در صورتیکه مشکلی مشاهده نشود، فیفا تاییدیه فنی اولیه را صادر می کند.
شاهرخ علت کندی در روند کار را وجود مشکلاتی از قبیل کرونا، تغییرات در فدراسیون فوتبال، اسپانسرهای فدراسیون و… دانست و گفت: امیداوریم تا پایان فروردین سال ۱۴۰۱ موارد مورد نظر فیفا را ارسال کرده و تاییدیه فنی را دریافت کنیم.
شاهرخ با بیان این که در دنیا تنها ۴ یا ۵ کشور این محصول را تولید کرده اند، اظهار داشت: در دنیا یک یا دو کشور در این حوزه بسیار شاخصند و رنکینگ بالایی دارند. این برتری شامل بحث VAR، رسانه، واحدهای سیار و پخش صحنه های آهسته و… می شود. شرکت به دلیل وجود حساسیت های بسیار در سازمان صدا و سیما، بهترین محصول در این حوزه را که مرتبط با شرکت EVS بلژیک است را به عنوان مرجع انتخاب کرده است و سعی شد محصولی با همان مشخصات تولید شود.
وی در ادامه توضیح داد: عملکرد این محصول با نمونه محصول مرجع در بخشی از فعالیت های صداوسیما مقایسه شد. سامانه داور ویدیویی در بحث های مرتبط با کیفیت، NCOD، PSNR و تست فشار که شامل کار کردن بدون وقفه سیستم در ۳۲ روز می باشد نیز موفق ظاهر شد.
شاهرخ تاکید کرد: امکانات ارائه شده توسط سامانه داور ویدیویی از لحاظ کیفیت و کارایی کاملا مطابق با فیچرهای (Feature) مورد نظر فیفا است و همه آن ها را ساپورت می کند.
مدیرعامل شرکت سبحان پایا برنامه اصلی شرکت در سال ۱۴۰۱ را سامانه داور ویدیویی دانست و تشریح کرد: امید است پس از دریافت تاییدیه فیفا، سامانه را در ورزشگاه های مختلف نصب کنیم. طی صحبت هایی با تعدادی از ورزشگاه ها، در تلاشیم تا اولین سامانه را در ورزشگاه امام رضا نصب کنیم.
وی در ادامه با اشاره به گفت وگو با اسپانسر تیم های ملی در جهت ایجاد یک همکاری گفت: سعی بر آن است تا یک همکاری به صورت جامع و متمرکز ایجاد شود. بدین صورت ۱۰ تا ۱۲ سیستم در یک دیتا سنتر بزرگ(data center) در تهران نصب می شود و بقیه استادیوم ها با استفاده از فیبر به این مرکز وصل خواهند شد. نمونه مشابه چنین فعالیتی در روسیه و اسپانیا نیز اجرا شده است.
شاهرخ از توسعه رادیو اینترنتی به عنوان برنامه دیگر شرکت صحبت کرد و افزود: در تلاشیم تا بتوانیم مجوزهای ساترا را دریافت کرده و اولین رادیو خصوصی را که مجموعه های مختلف می توانند از آن استفاده کنند، راه اندازی کنیم. این رادیو در بستر اینترنت بوده و با در اختیار قرار دادن پنل مخصوص به هر کاربر از جمله مجموعه های مثل دانشگاه ها، بانک ها و موسسات، فرصت داشتن رادیو و رسانه مخصوص به هر مجموعه را فراهم می آورد.                           ",https://www.asriran.com/003UvG
833853,۱۴۰۱/۰۱/۱۷,بین الملل,انتشار فهرست ثروتمندترین افراد جهان در سال ۲۰۲۲/ داماد ترامپ در جمع تازه واردها,در صدر این فهرست ایلان ماسک قرار دارد. با جهش ۳۳ درصدی سهام شرکت تسلا، ماسک ۶۸ میلیارد دلار جدید کسب کرد و با ۲۱۹ میلیارد دلار، مقام ثروتمندترین فرد جهان را به خود اختصاص داده است.,"نشریه فوربس آمریکا تازه‌ترین رده‌بندی ثروتمندترین افراد جهان در سال ۲۰۲۲ را منتشر کرد. این فهرست شامل ۲ هزار و ۶۶۸ میلیاردر است که در مجموع از ثروتی معادل ۱۲.۷ تریلیون دلار برخوردارند.
به گزارش ایرنا، در صدر این فهرست ایلان ماسک قرار دارد. با جهش ۳۳ درصدی سهام شرکت تسلا، ماسک ۶۸ میلیارد دلار جدید کسب کرد و با ۲۱۹ میلیارد دلار، مقام ثروتمندترین فرد جهان را به خود اختصاص داده است.
در رده دوم جف بزوس، مالک آمازون قرار دارد که به دلیل کاهش ۳ درصدی سهام این شرکت و همینطور افزایش کمک‌های خیریه‌اش، ۶ میلیارد دلار دارایی قبلی خود را از دست داد و با ۱۷۱ میلیارد دلار به رتبه دو سقوط کرد.
در رتبه سوم نیز برنار آرنو، سرمایه‌دار فرانسوی صاحب شرکت‌های تولید کالاهای لوکس قرار دارد که سال گذشته ۸ میلیارد دلار به ثروت خود اضافه کرد و دارایی‌هایش در مجموع به ۱۵۸ میلیارد دلار رسید. بیل گیتس با ۱۲۹ و وارن بافت نیز با ۱۱۸ میلیارد دلار در رده‌های ۴ و ۵ قرار گرفتند.
در این فهرست کماکان فرانسواز بتانکور مدیر ثروتمندترین زن جهان که پدربزرگش غول لوازم آرایشی و بهداشتی «لورآل» را تأسیس کرد، با ۷۴.۸ میلیارد دلار مقام نخست را داراست. در مجموع ۳۲۷ زن در این لیست حاضر هستند که از میان آن‌ها ۲۲۶ نفر ثروت خود را به ارث برده‌اند و ۱۰۱ نفر میلیاردرهای خودساخته‌ای هستند که در صدر آن‌ها فن هونگ وی رئیس شرکت الیاف شیمیایی هنگ‌لی‌گروپ چین با ۱۸.۲ میلیارد دلار ثروت قرار دارد.
موکش آمبانی از هند با ۹۰.۷ میلیارد دلار دارایی همچنان ثروتمندترین فرد در آسیا نام گرفته است.
آمریکا با ۷۳۵ میلیاردر که ثروتی به ارزش ۴.۷ تریلیون دلار دارند همچنان در صدر جهان است. چین (شامل ماکائو و هنگ کنگ) با ۶۰۷ میلیاردر با ثروتی مجموعا به ارزش ۱.۹۶ تریلیون دلار در رتبه دوم باقی مانده است. در مجموع، میلیاردرهای چینی نسبت به سال پیش که حدود ۲.۵ تریلیون دلار ثروت داشتند حدود ۵۰۰ میلیارد دلار فقیرتر شده‌اند. پس از چین، هند با ۱۶۶، آلمان با ۱۳۴ و روسیه با ۸۳ نفر سه کشور با بیشتری افراد ثروتمند هستند.
انتشار لیست جدید در حالی صورت می‌گیرد که همه‌گیری کووید-۱۹، سقوط بازارهای سهام و کسادی تجارت به میلیاردهای جهان ضربه زده است. ۳۲۹ نفر عمدتا با سقوط ثروتشان به زیر یک میلیارد دلار از این لیست خارج شده‌اند که بیشترین تعداد از زمان بحران مالی سال ۲۰۰۹ بدین سو است.
با این وجود در حالی که ۲۳۶ نفر به تازگی به این لیست اضافه شده‌اند، هزار نفر نیز نسبت به یک سال پیش ثروتمندتر شده‌اند. از جمله افراد تازه‌وارد می‌توان به ریحانا ستاره پاپ آمریکا با ۱.۷ میلیارد دلار، پیتر جکسون، کارگردان ارباب حلقه‌ها و جرد کوشنر، سرمایه‌گذار و داماد دونالد ترامپ اشاره کرد.
۸۶ عضو این فهرست زیر ۴۰ سال سن دارند که در میان آن‌ها ملانی پرکینز بنیانگذار ۳۴ ساله پلتفرم طراحی گرافیک کانوا حضور دارد. از این تعداد ۱۲ نفر نیز زیر ۳۰ سال سن دارند از جمله کوین دیوید لمن ۱۹ ساله جوان‌ترین میلیاردر جهان و وارث داروخانه‌های زنجیره‌ای در آلمان موسوم به «دروگری مارکت» و گری وانگ ۲۸ ساله بنیانگذار ارز دیجیتال FTX.
بنا بر گزارش فوربس در مجموع ارزش دارایی ثروتمندان جهان نسبت به سال گذشته که رکوردی ۱۳.۱ تریلیون دلاری را ثبت کرد، حدود ۴۰۰ میلیارد دلار کاهش یافته و به ۱۲.۷ تریلیون دلار رسیده است.                           ",https://www.asriran.com/003UvF
833852,۱۴۰۱/۰۱/۱۷,حوادث,شکستن سر دانش آموز در پرتاب تخته پاک کن معلم,پرتاب تخته پاک کن از سوی معلم مدرسه حکمت شهر اشنویه به سمت یک دانش آموز، موجب آسیب دیدگی او از ناحیه سر (شکستگی) شد.,"مدیرکل آموزش و پرورش آذربایجان غربی گفت: پیگیری علت وقوع حادثه شکسته شدن سر دانش آموز مقطع ابتدایی مدرسه‌ای در اشنویه در دست بررسی است.
جواد جنگی در گفت و گو با ایرنا افزود: با توجه به دریافت خبری از اشنویه مبنی بر بروز حادثه برای یکی از دانش آموزان این شهرستان، ضمن پیگیری مستمر موضوع، دستور پیگیری و رسیدگی در اسرع وقت صادر شده است.
وی اظهار کرد: با توجه به اینکه دفاع از حقوق دانش آموزان و معلمان جزو رسالت های اصلی و مهم آموزش و پرورش است، مدیریت آموزش و پرورش منطقه و اداره کل به محض اطلاع، به موضوع ورود پیدا کرده و با جدیت علت وقوع حادثه را بررسی می‌کنند.

جنگی اضافه کرد: پس از بررسی در صورت احراز تخلف، با فرد خاطی برابر مقررات و ضوابط مربوطه رفتار خواهد شد.
به گزارش ایرنا «روز گذشته پرتاب تخته پاک کن از سوی معلم مدرسه حکمت شهر اشنویه به سمت یک دانش آموز، موجب آسیب دیدگی او از ناحیه سر (شکستگی) شد».
تصاویر مربوط به ضرب و شتم این دانش آموز در فضای مجازی این شهرستان سبب جریحه دار شدن احساسات عمومی شد.
در این شهرستان ۱۶ هزار و ۲۳۰ دانش‌آموز در ۶۵۱ کلاس درس در حال تحصیل هستند که از این تعداد ۳۹۶ کلاس ابتدایی، ۱۴۸ کلاس درس متوسطه اول و ۱۰۷ کلاس درس متوسطه دوم است.                           ",https://www.asriran.com/003UvE
833851,۱۴۰۱/۰۱/۱۷,اجتماعی ,میزبانی مترو تهران از مسافران روزه دار,پیش از آغاز ماه مبارک رمضان برنامه غبارروبی و تعویض فرش‌های فرسوده و همچنین تجهیز تعدادی از نمازخانه‌های ایستگاه‌های مترو انجام شد و مسافران می‌توانند در ساعات ملکوتی اذان ظهر و مغرب و با رعایت دستورالعمل‌های بهداشتی در نماز جماعت ایستگاه‌های منتخب شرکت نمایند.,"سرپرست معاونت فرهنگی و اجتماعی شرکت بهره برداری مترو تهران و حومه اعلام کرد: همزمان با فرارسیدن ماه مبارک رمضان ایستگاه‌های منتخب مترو تهران با اجرای برنامه‌های متنوع این ماه و توزیع افطاری ساده میزبان مسافران روزه‌ دار است.
به گزارش ایرنا، سید محمد نقیب با بیان اینکه در لحظات ملکوتی اذان مغرب، در ایستگاه‌های منتخب متروی تهران با افطاری ساده میزبان مسافران روزه‌دار هستیم، افزود: این برنامه از ابتدا تا پایان ماه مبارک در ایستگاه‌های میدان حضرت ولی‌عصر(عج)، میدان آزادی، امام خمینی(ره)، آزادگان، تئاتر شهر، قائم، کرج‌، گلشهر، فرهنگسرا، راه‌آهن، شاهد و تهران (صادقیه) برگزار می‌شود.
وی اظهار کرد: فضاسازی همه ایستگاه‌های مترو با استفاده از کتیبه‌های فرهنگی شامل آیاتی از قرآن کریم و متون فرهنگی با عنوان سی تدبر، سی تلنگر در معرض نگاه مسافران قرار گرفته است. همچنین در کنار گیت‌های ایستگاه‌های مترو با استفاده از طرح‌های گرافیکی در قالب کات استند، برخی از مشاغل سخت و همچنین افرادی که به دلایل شرعی امکان روزه گرفتن ندارند ولی حال روزه‌داران را مراعات می‌کنند به تصویر کشیده شده تا فرهنگ و فضیلت روزه‌داری و لذت عبادت ترویج شود.
سرپرست معاونت امور فرهنگی و اجتماعی شرکت بهره‌برداری متروی تهران و حومه، از نوسازی و تجهیز تعدادی از نمازخانه‌های ایستگاه‌های مترو خبر داد و گفت: پیش از آغاز ماه مبارک رمضان برنامه غبارروبی و تعویض فرش‌های فرسوده و همچنین تجهیز تعدادی از نمازخانه‌های ایستگاه‌های مترو انجام شد و مسافران می‌توانند در ساعات ملکوتی اذان ظهر و مغرب و با رعایت دستورالعمل‌های بهداشتی در نماز جماعت ایستگاه‌های منتخب شرکت نمایند.
وی ادامه داد: با همکاری و مشارکت فرهنگسرای مترو برنامه کرسی تلاوت با حضور قاریان ممتاز نوجوان در ایستگاه‌های امام خمینی (ره)، دروازه دولت و تئاتر شهر از ۲۰ تا ۳۱ فروردین‌ماه برگزار می‌شود و در ساعات اذان ظهر این قاریان به اجرای زنده تلاوت آیات کلام‌الله مجید و اذان می‌پردازند.
نقیب به برپایی سه پایگاه مشاوره مذهبی نسیم بهشت، مسیر بندگی و پایگاه روان‌شناسی سایه مهر اشاره کرد و گفت: پایگاه مشاوره نسیم بهشت به‌منظور پاسخگویی به سؤالات دینی و اعتقادی در ایستگاه‌های تجریش، دروازه‌دولت، شهرری‌، امام خمینی (ره)، دروازه‌شمیران، بهارستان‌، شادمان، نوبنیاد، میدان جهاد، میدان حضرت ولی‌عصر (عج)، آزادگان، شهید کلاهدوز، میدان آزادی، میدان شهدا، تئاتر شهر، تهران (صادقیه)، ارم سبز، میدان صنعت و مهدیه از ۱۴ فروردین تا ۱۱ اردیبهشت ۱۴۰۱ برپا است و شهروندان می‌توانند از ساعت ۱۴:۳۰ تا ۱۸:۳۰ به کارشناسان مربوطه مراجعه کنند. همچنین پایگاه مشاوره “مسیر زندگی” نیز در ایستگاه‌های قلهک، شریعتی، حسین‌آباد، قیطریه و شهید زین‌الدین از ۲۰ فروردین تا ۱۳ اردیبهشت و از ساعت ۱۱ تا ۱۵ به‌منظور ارائه مشاوره در زمینه سؤالات دینی، مشاوره خانواده، مهارت زندگی و سبک زندگی اسلامی برپا می‌شود.
وی افزود: پایگاه مشاوره روان‌شناسی سایه مهر با مشارکت معاونت امور جوانان وزارت ورزش جوانان در ایستگاه‌های صادقیه، ارم سبز، امام خمینی (ره)، شهید کلاهدوز، آزادی، میدان حضرت ولی‌عصر (عج)، مهدیه، شهدا، راه‌آهن و نوبنیاد از ۱۷ فروردین تا ۱۱ اردیبهشت ۱۴۰۱ به ارائه خدمات می‌پردازد.                           ",https://www.asriran.com/003UvD
833850,۱۴۰۱/۰۱/۱۷,بین الملل,شمار پناهجویان اوکراینی در ترکیه: حدود ۷ هزار نفر,فیلیپ لکلرک، نماینده کمیساریای عالی پناهندگان سازمان ملل در ترکیه گفت: در سراسر جهان آمار پناهندگان افزایش یافته و در حال حاضر بیش از ۱۴ میلیون نفر در سراسر جهان از خانه و کاشانه خود آواره هستند.,"یک مقام آژانس پناهندگان سازمان ملل متحد آمار رسمی پناهجویان اوکراینی در کشور ترکیه را ۶ هزار و ۸۰۰ نفر اعلام کرد و افزود: هر روز به تعداد آنها افزوده می‌شود.
به گزارش ایرنا به نقل از آناتولی، به گفته یک مقام آژانس پناهندگان سازمان ملل، با ادامه جنگ روسیه و اوکراین، حدود ۷ هزار شهروند اوکراینی به ترکیه گریخته‌اند.
فیلیپ لکلرک، نماینده کمیساریای عالی پناهندگان سازمان ملل در ترکیه گفت: در سراسر جهان آمار پناهندگان افزایش یافته و در حال حاضر بیش از ۱۴ میلیون نفر در سراسر جهان از خانه و کاشانه خود آواره هستند.
وی گفت: وضعیت پناهندگان و مهاجرانی که به دلایل جنگ و سایر مشکلات اجتماعی از خانه‌های خود فرار می‌کنند، هر روز در حال وخامت است به طوری که از کمترین نیازهای پزشکی و تحصیلی محروم هستند.
به گفته این مقام وابسته به سازمان ملل ، جهان در حدود یک دهه گذشته میزبان نزدیک به ۴ میلیون آواره سوری بوده و حالا پناهندگان اوکراینی نیز به آن اضافه شده‌ است.
لکلرک با بیان اینکه حدود ۷ هزار شهروند اوکراینی از آغاز جنگ این کشور با روسیه وارد ترکیه شده اند، افزود: تعداد پناهندگان اوکراینی در حال ورود به ترکیه در حال افزایش است.
این مقام کمیساریای عالی پناهندگان سازمان ملل متحد عنوان «تراژدی سریع» را برای شرایط کنونی به کار برد و از دولت‌های کشورهای غربی خواست زمینه اجرای صلح و بازگشت پناهندگان به کشورهایشان را فراهم کنند.
لکلرک در مورد بحران سوریه ، همکاری بین آنکارا و آژانس سازمان ملل در میزبانی از آوارگان سوری را مثبت ارزیابی کرد و خواستار کمک‌های بیشتر کشورهای جهان به مردم ساکن در این کشور شد.                           ",https://www.asriran.com/003UvC
833849,۱۴۰۱/۰۱/۱۷,ورزشی,تصمیم عجیب فیفا برای قطر ۲۰۲۲/ برگزاری جام جهانی با ۱۰ دقیقه وقت اضافه,برآوردهای فعلی حاکی از آن است که مسابقات جام جهانی ۲۰۲۲ می‌تواند حداقل ۱۰ دقیقه وقت اضافه داشته باشد تا این مشکل حل شود، تأیید این پیشنهاد به‌طور مستقیم از سوی جانی اینفانتینو رئیس فیفا اعلام شد.,"فدراسیون جهانی فوتبال (فیفا) تمایل دارد قبل از جام جهانی ۲۰۲۲ قطر، قوانین جدیدی را در مورد زمان بازی مؤثر معرفی کند.
به گزارش تسنیم؛ زمان بازی مؤثر در سال‌های اخیر به یک موضوع داغ تبدیل شده است، چون بسیاری شکایت دارند که در برخی از بازی‌ها به‌سختی حتی ۶۰ دقیقه بازی واقعی انجام می‌شود. مرکز بین‌المللی مطالعات ورزشی (CIES) در مطالعه‌ اخیرش نشان داد که توپ به‌طور متوسط در لیگ قهرمانان اروپا فقط در ۶۰.۲ درصد از زمان بازی فعال است.
روزنامه ایتالیایی «کوریره دلو اسپورت» در این زمینه گزارش داد؛ فیفا می‌خواهد میزان زمان بازی مؤثر در مسابقات را در آستانه جام جهانی ۲۰۲۲ در قطر افزایش دهد اما ابتدا باید از اتحادیه بین‌المللی فوتبال (IFAB) به‌عنوان تنها نهاد قانونگذار در فوتبال، چراغ سبز دریافت کند.
برآوردهای فعلی حاکی از آن است که مسابقات جام جهانی ۲۰۲۲ می‌تواند حداقل ۱۰ دقیقه وقت اضافه داشته باشد تا این مشکل حل شود، تأیید این پیشنهاد به‌طور مستقیم از سوی جانی اینفانتینو رئیس فیفا اعلام شد.                           ",https://www.asriran.com/003UvB
833848,۱۴۰۱/۰۱/۱۷,اجتماعی ,جزییات دستگیری مرد مهاجم به خودروی یک زن در تهران,در این ویدیو مرد جوان با الفاظی نامناسب زن جوان را مورد خطاب قرار داده و ضرباتی را با دست به خودروی او وارد کرده بود همچنین در توضیح این ویدیو نیز ادعا شد که زن جوان مادر یک کودک مبتلا به اختلال اوتیسم بوده و چون قصد داشته از جای پارک ویژه معلولان استفاده کند، مورد حمله این مرد قرار گرفته است.,"بدنبال انتشار ویدیویی از هجوم یک مرد به خودروی زنی جوان، رییس پلیس فتای تهران بزرگ از دستگیری فرد مهاجم خبر داد.
به گزارش ایرنا، روز گذشته(سه شنبه) ویدیویی از هجوم یک مرد به خودروی زنی جوان در فضای مجازی منتشر شد، در این ویدیو مرد جوان با الفاظی نامناسب زن جوان را مورد خطاب قرار داده و ضرباتی را با دست به خودروی او وارد کرده بود همچنین در توضیح این ویدیو نیز ادعا شد که زن جوان مادر یک کودک مبتلا به اختلال اوتیسم بوده و چون قصد داشته از جای پارک ویژه معلولان استفاده کند، مورد حمله این مرد قرار گرفته است.
در همین راستا، رییس پلیس فتای تهران بزرگ از دستگیری این مرد خبر داد و گفت:‌ پیرو انتشار گسترده این ویدیو در فضای مجازی که موجب ناراحتی مردم شده بود، پلیس فتا رسیدگی به این موضوع را در دستور کار خود قرار داد و ماموران این پلیس موفق به شناسایی و اخصار فرد مهاجم شدند.
سرهنگ داوود معظمی گودرزی با بیان اینکه این مرد اکنون در اختیار پلیس است، اظهار داشت: تحقیقات از این فرد در حال انجام است اما باید تمام جوانب موضوع سنجیده و ابعاد ناپیدای آن مشخص شود از همین رو تحقیقات در حال انجام است.
وی تاکید کرد: در هر صورت پلیس با انتشار هر آنچه که موجب اخلال در امنیت روانی شهروندان شود، برخوردی متناسب و قانونی خواهد کرد.
فرد آدم کش دستگیر شد
ساعات اولیه آخرین روز از مرداد سال ۱۴۰۰ بود که خبری مبنی بر تیراندازی و مصدومیت دو مرد جوان در مقابل یک دامداری در محله فیروزآباد شهرری به مرکز فوریت‌های پلیسی ۱۱۰ اعلام شد که درپی آن ماموران در محل حاضر شد و در تحقیقات اولیه نیز مشخص شد که یکی از نگهبانان دامداری و مردی جوان با شلیک گلوله مصدوم شده‌اند. این افراد به بیمارستان منتقل شدند اما ساعاتی بعد اعلام شد که نگهبان دامداری به دلیل شدت آسیب دیدگی جان خود را از دست داده‌اند.
با مرگ نگهبان رسیدگی به پرونده وارد فاز دیگری شد و با دستور بارپرس شعبه هفتم دادسرای شهرری، تحقیقات از سوی کاراگاهان اداره دهم پلیس آگاهی پایتخت آغاز شد.با حضور تیم جنایی در محل، صاحب دامداری که او نیز در درگیری حضور داشت به کارآگاهان گفت، ساعت حدود ۳۰ دقیقه بامداد بود که نگهبان دامداری به من خبر داد یک خودروی پژو ۲۰۶ با سه سرنشین در کنار دیوار دامداری توقف کرده است. نگهبان گفت احتمال دارد که پژوسواران قصد سرقت از دامداری را داشته باشند و به همین دلیل نیز دو نفری یک چوب برداشته و برای جلوگیری از سرقت احتمالی به سراغ پژو سواران رفتیم. دقایقی بعد درگیری میان ما بالا گرفت که در همین حین فردی اقدام به تیراندازی کرد که در جریان آن نگهبان و یکی از پژو سواران مصدوم شدند.
در ادامه تحقیقات و رسیدگی به پرونده دو سرنشین پژو نیز مورد شناسایی قرار گرفته و به پلیس آگاهی منتقل شدند، این افراد اظهارات متفاوتی را مطرح کردند، یکی از آنها در تحقیقات گفت: برای دور دور و گشت از خانه خارج شدیم و برای چند لحظه ای در مقابل دیوار دامداری توقف کردیم که ناگهان سه مرد جوان که یکی از آنها مقتول بود به سمت ما آمدند و درگیری صورت گرفت، در حین درگیری فردی که از طرف مقابل بود تیراندازی کرده است.
اظهارات پژو سواران با اظهارات صاحب دامداری تفاوت داشت و به همین دلیل ماموران تحقیقات خود را ادامه دادند، تا اینکه مشخص شد در شب حادثه برادر صاحب دامداری به نام شهرام نیز در محل حضور داشته که قبل از حضور ماموران آنجا را ترک کرده است، بدین ترتیب دستور بازداشت شهرام صادر و مرد جوان برای تحقیقات به اداره آگاهی منتقل شد.
همچنین از آنجایی که سومین سرنشین پژو که در این حادثه مصدوم شده بود از نزدیک تیرانداز را دیده بود و تنها شاهد ماجرا بود از وی نیز خواسته شد تا عامل تیراندازی را از بین متهمان دستگیر شده شناسایی کند که فرد مضروب نیز شهرام را به عنوان عامل تیراندازی شناسایی و معرفی کرد.
شهرام که در ابتدا منکر هرگونه مشارکت در این جنایت بود، پس از مواجهه با مدارک پلیسی لب به اعتراف بازکرد و گفت که شب حادثه در دامداری بوده و چون احتمال می‌دادند که پژو سواران سارق باشند، از اسلحه شکاری استفاده کرده و هنگامی که درگیری بالا گرفته اقدام به تیراندازی کرده که تیر به نگهبان دامداری و یکی از پژو سواران اصابت کرد و پس از آن نیز از محل متواری شده است.
مرکز اطلاع رسانی پلیس آگاهی تهران بزرگ با تایید این خبر اعلام کرد: برای شهرام به اتهام قتل عمدی و برای سایر متهمان به اتهام مشارکت در قتل پرونده‌ای تشکیل شده و این افراد با دستور مقام قضایی روانه زندان شدند.                           ",https://www.asriran.com/003UvA
833847,۱۴۰۱/۰۱/۱۷,اجتماعی ,برپایی نمایشگاه گرگیعان در اهواز (عکس),موسسه هنرهای تجسمی ریم با همکاری اداره کل فرهنگ و ارشاد اسلامی خوزستان، نمایشگاه انفرادی چیدمان و طراحی لباس کودکان «گرگیعان» از دنیا میاحی را در گالری ریم اهواز برپا کرده است. ۱۴ رمضان شب پانزدهم پس از افطار همه خانواده‌ها منتظر در زدن کودکان می‌نشینند. کودکان در این روز پس از افطار سنگ زنان به درب خانه‌ها می‌روند تا از صاحب‌خانه شیرینی هدیه بگیرند. نام این رسم دیرینه قرقیعانیا گرگیعان است. درباره ریشه این نام چند روایت ذکر شده است. در یکی از روایات آمده است که ۱۵ رمضان میلاد امام حسن (ع) است که معروف به قرة‌العین است. کودکان قرة‌العین گویان به در خانه پیامبر می‌روند و تولد امام حسن (ع) را تبریک می‌گویند.,عکس: مهدی جم                           ,https://www.asriran.com/003Uv9
833846,۱۴۰۱/۰۱/۱۷,اجتماعی ,کشف 38 تن برنج یارانه‌ای با نشان های تقلبی در اردبیل/ دستگیری 2 نفر,خرید و فروش و حمل یا نگهداری کالا خارج از ضوابط تعیینی دولت تخلف محسوب می‌شود و با متخلفان برخورد قانونی خواهد شد.,"دادستان عمومی و انقلاب اردبیل از کشف و ضبط ۳۸ تن برنج یارانه‌ای با نشان های تقلبی در این شهر خبر داد.
به گزارش ایرنا ، سیدعبدالله طباطبایی روز چهارشنبه در جمع خبرنگاران گفت: با تلاش پلیس امنیت اقتصادی استان از انباری واقع در شهر اردبیل ۳۸ تن برنج یارانه‌ای که با بسته بندی مجدد به نشان‌های تجاری معروف آماده ارسال به بازار بود، کشف و ضبط شد.
وی افزود: هدف متهمان از بسته بندی دوباره برنج های یارانه ای در کیسه‌های ده کیلویی با عناوین سه برند معروف، عرضه و فروش آنها با قیمت بیشتر در بازار بود.
طباطبایی با بیان اینکه این انباری پلمپ شده است، اظهار کرد: در این رابطه ۲ نفر متهم دستگیر و با تشکیل پرونده جهت سیر مراحل قانونی و رسیدگی به سیستم قضایی تحویل داده شدند.
وی بیان کرد: خرید و فروش و حمل یا نگهداری کالا خارج از ضوابط تعیینی دولت تخلف محسوب می‌شود و با متخلفان برخورد قانونی خواهد شد.
دادستان اردبیل اضافه کرد: تمامی واحدهای تولیدی، خدماتی و توزیعی و اصناف در استان زیر ذره‌بین نهاد های نظارتی هستند و به صورت مداوم بر نحوه عملکرد آنها نظارت می‌شود.
طباطبایی پدیده قاچاق و هرگونه فعالیت‌های اقتصادی غیرقانونی را موجب اخلال در نظام اقتصادی کشور دانست و گفت: برخورد با فرصت‌طلبان و سوء‌استفاده‌کنندگان و مفسدان اقتصادی از اولویت‌های دستگاه قضایی است.
وی افزود: هموطنان می‌توانند گزارش‌های خود در رابطه با احتکار، قاچاق کالا، گرانفروشی و کم‌فروشی و عرضه کالا خارج از شبکه توزیع را از طریق سامانه ارتباطی ۱۱۰ پلیس و یا ۱۲۴ سازمان صنعت، معدن و تجارت اطلاع دهند.                           ",https://www.asriran.com/003Uv8
833845,۱۴۰۱/۰۱/۱۷,اجتماعی ,استاندار زنجان: اجرای آزمایشی طرح خرید نان با کارت یارانه تا دو ماه آینده,استاندار زنجان : در کنار کنترل بازار، مساله نظارت بر بازار هم بسیار مهم است به طوری که نظارت از برخی زیاده‌خواهی‌ها پیشگیری کرده و به لحاظ روانی برای مردم ایجاد آرامش می‌کند.,"استاندار زنجان گفت: تا دو ماه آینده طرح ارائه نان با کارت یارانه در زنجان و چند استان دیگر به صورت پایلوت در کشور اجرا می‌شود.
به گزارش فارس، محسن افشارچی، استاندار زنجان عصر امروز در جلسه بازرسی و کنترل بازار زنجان با اشاره به راه‌اندازی سامانه «سرند»، اظهار کرد: نرم‌افزار سرند، نحوه نظارت بازرسان و روند حرکتی قیمت‌ها را نشان می‌دهد ضمن اینکه لحظه‌ به‌ لحظه می‌توان از تغییر قیمت و گران‌فروشی در حوزه‌های مختلف آگاه شد.
وی با اشاره به اینکه سبد کالاهای موجود در نرم‌افزار باید سبدی باشد که برای محاسبه تورم در سازمان مدیریت و برنامه‌ریزی در نظر گرفته می‌شود، اضافه کرد: علاوه بر ظرفیت بازرسان باید از اصناف مورد اعتماد نیز بتوانیم برای نظارت بر بازار استفاده کنیم.
استاندار زنجان با بیان اینکه به بازرسانی که با سامانه سرند کار می‌کنند باید یارانه‌ای اختصاص داده شود، گفت: با توجه به نیروی کم در حوزه بازرسی، باید انرژی را در آنجایی صرف کرد که تخلف در آن زیاد است. بازرسی از خدمات، مغفول مانده است در حالی که به هر خدمتی که در سطح استان ارائه می‌شود، باید رسیدگی شود.
افشارچی بر لزوم حمایت قضایی از بازرسان فعال در این حوزه نیز تأکید کرد و گفت: ارائه امکانات تشویقی به بازرسان بازار اهمیت زیادی دارد و در حوزه پشتیبانی مالی، استخدام و تبدیل وضعیت‌ها هم باید امتیازات لازم به این افراد داده شود.
وی در ادامه به موضوع نان اشاره کرد و گفت: با توجه به اینکه تخلفات مشخصی در این حوزه رخ می‌دهد باید با اقدامات موثر بتوانیم کیفیت و قیمت نان را در استان کنترل کنیم.
استاندار زنجان به بحث کنترل بازار هم تأکید کرد و افزود: در کنار کنترل بازار، مساله نظارت بر بازار هم بسیار مهم است به طوری که نظارت از برخی زیاده‌خواهی‌ها پیشگیری کرده و به لحاظ روانی برای مردم ایجاد آرامش می‌کند.
افشارچی با اشاره به اینکه تا دو ماه آینده طرح ارائه نان با کارت یارانه در زنجان و چند استان دیگر به صورت پایلوت در کشور اجرا می‌شود، گفت: در این طرح مردم با قیمت پایین نان خود را از نانوایی‌ها تهیه کرده و کارت می‌کشند و در ادامه، یارانه نان بر حسب میزان فروش به نانوایان پرداخت می‌شود.
وی ادامه داد: در این طرح نانوایی‌ها، دیگر آرد یارانه‌ای دریافت نمی‌کنند بلکه بر مبنای فروش نان، یارانه به آن‌ها تعلق می‌گیرد.
استاندار زنجان با بیان اینکه تورم یکی از معضلات حال حاضر کشور است، گفت: این مسئله دلایل متفاوت و متعددی دارد که یکی از آن‌ها وجود حجم نقدینگی زیاد است که دولت از راه‌های مختلف در حال کنترل این نقدینگی است.
افشارچی به بحث کنترل تورم نیز اشاره کرد و افزود: تسویه وجوه بدهی دولت قبلی و نیز چاپ نکردن پول در ماه‌های گذشته، شیب تورم یک مقدار در کشور کاهشی شده است.                           ",https://www.asriran.com/003Uv7
833844,۱۴۰۱/۰۱/۱۷,بین الملل,استفاده از ظروف پلاستیکی یکبارمصرف در ابوظبی ممنوع می شود,اداره محیط زیست ابوظبی همچنین با مشارکت بیش از ۳۰ شرکت خصوصی و دولتی در حال انجام یک تحقیق گسترده ، دقیق و جامع درباره پیش نیازها و زیرساختهای لازم برای جمع آوری بطری های آب پلاستیکی یکبار مصرف در ازای تشویق و پاداش است.,"کمیته محیط زیست ابوظبی اعلام کرد :بر اساس برنامه هماهنگ مقابله با استفاده از پلاستیک های یکبار مصرف که توسط این مرجع در سال ۲۰۲۰ راه اندازی شده است، استفاده از کیسه های پلاستیکی یکبار مصرف از اول ژوئن ۲۰۲۲ (تیرماه امسال) در شیخ نشین ابوظبی ممنوع خواهد شد.
به گزارش ایرنا از پایگاه خبری السومریه ،طرح هماهنگ منع استفاده ازظرف پلاستیکی یکبار مصرف که برای نخستین بار در منطقه اجرایی می شود شامل کاهش تدریجی محصولات پلاستیکی یکبار مصرف است که در سرتاسر ابوظبی مورد استفاده قرار می گیرند، این برنامه همچنین براساس تشویق مردم به استفاده از محصولات قابل بازیافت و چندبارمصرف تدوین شده است.
این طرح همچنین متضمن برنامه هایی برای کاهش تقاضا برای ۱۶ نوع ظرف یکبارمصرف از جمله لیوان ، درب، چاپستیک و کارد و چنگال، است ،علاوه بر این، محیط زیست ابوظبی در پی حذف تدریجی فنجان ها، بشقاب ها و ظروف غذای یکبار مصرف استایروفوم تا سال ۲۰۲۴ است.
این سیاست جامع برای ترویج فرهنگ محیط زیست سالم و سبک زندگی پایدار برای همه و مبارزه با تغییرات آب و هوایی از طریق کاهش مصرف منابع و کاهش آلودگی ناشی از این ظرفها تدوین شده است. از زمان شروع این برنامه در مارس ۲۰۲۰، محیط زیست ابوظبی برای موففقیت دراین برنامه ، فعالیتهای گشترده ای برای هماهنگی با شرکای استراتژیک مرتبط با اجرای این سیاست، به ویژه تولیدکنندگان و خرده فروشان پلاستیک، به راه انداخته و استانداردهای فنی جدید برای کیسه های چند منظوره-چندبار مصرف - تنظیم شده است. درهمین راستا ،یک کمپین آگاهی بخشی وارتقای سطح آگاهی های عمومی از ابتدای ژوئن در سراسر این شیخ نشین اجرا خواهد شد تا اجرای برنامه ممنوعیت استفاده از ظروف وکیسه های پلاستیکی یکبار مصرف را به نحو کامل اجرایی کند .
دکتر شیخه سالم الظاهری، مدیر کل محیط زیست ابوظبی دراین باره گفت: به عنوان بخشی از این برنامه ما همه شهروندان را به استفاده از محصولات قابل بازیافت تشویق می کنیم تابه داشتن محیط زیست سالم کمک کنیم وبه دلیل تأثیر بسیار منفی ظروف یکبارمصرف بر محیط زیست و تنوع زیستی منطقه از امروز استفاده از کیسه های پلاستیکی یکبار مصرف در ابوظبی ممنوع می شود.
الظاهری افزود: ""ما مسیر طولانی را در تلاش خود برای دستیابی به اهداف این برنامه زیست محیطی پیموده ایم و برای ایجاد چارچوب نظارتی جهت اطمینان از اجرای موفق آن تلاش بسیاری شده است و با حمایت و رهبری خردمندانه مسوولان امر درابوظبی وهمکاری نزدیک با شرکای استراتژیک خود، مطمئن هستیم که اهداف تعیین شده محقق خواهد شد.
بسیاری از شرکای این برنامه در بخش دولتی ابتکاراتی را برای حمایت از این سیاست اجرا کرده اند. بسیاری از رستوران ها نیز در حال راه اندازی طرح هایی برای کاهش مصرف پلاستیک های یکبار مصرف هستند، و برخی از فروشگاه های بزرگ نیز خریداران را تشویق می کنند که از کیسه های قابل بازیافت برای حمل کالا استفاده کنند.
اداره محیط زیست ابوظبی همچنین با مشارکت بیش از ۳۰ شرکت خصوصی و دولتی در حال انجام یک تحقیق گسترده ، دقیق و جامع درباره پیش نیازها و زیرساختهای لازم برای جمع آوری بطری های آب پلاستیکی یکبار مصرف در ازای تشویق و پاداش است.                           ",https://www.asriran.com/003Uv6
833843,۱۴۰۱/۰۱/۱۷,بین الملل,اختلال در فعالیت هواپیمایی انگلیس هم زمان با اوج گیری زیرگونه تازه اومیکرون,این شرکت های عمده هواپیمایی از روز یکشنبه که آغاز تعطیلات ۲ هفته ای مراکز آموزشی در این کشور است به این سو، در مجموع صدها پرواز را لغو کرده اند.,"با لغو نزدیک به ۱۰۰ پرواز شرکت های هواپیمایی بریتیش ایرویز و ایزی جت در روز چهارشنبه در پی اوج گیری همه گیری گونه تازه ویروس کرونا به نام اومیکرون بی ای ۲؛ مسافران در انگلیس با اختلال های بیشتری در برنامه های گذران تعطیلات عید پاک (پسح) روبه رو شده اند.


به گزارش ایرنا از خبرگزاری آسوشیتدپرس؛ صنایع هوانوردی در پی اوج گیری بیماری کارکنان مرتبط با همه گیری گونه های تازه ویروس کرونا در انگلیس و کمبود کارگر به علت اخراج های مرتبط با همه گیری، دچار کمبود شدید کارمند شده است.
بریتیش ایرویز افزون بر ۷۰ پروازی که پیش از این لغو کرده بود، ۲ پرواز را به علت حضور نیافتن کارکنان مرتبط با ویروس کرونا و شرکت هواپیمایی ارزان بهای ایزی جت نیز دستکم ۳۰ پرواز از و به فرودگاه گتویک لندن را لغو کرده است. ایزی جت اعلام کرده با وجود بیش از ۲ برابر شدن شمار خدمه و کارکنان دچار بیماری این شرکت به علت بالا رفتن آمار همه گیری در سراسر اروپا، بیشتر یک هزار و ۵۰۰ پرواز روز چهارشنبه اجرا می شود.
این شرکت های عمده هواپیمایی از روز یکشنبه که آغاز تعطیلات ۲ هفته ای مراکز آموزشی در این کشور است به این سو، در مجموع صدها پرواز را لغو کرده اند.
همه گیری در سراسر بریتانیا با گسترش سریع گونه بی ای ۲ اومیکرون که سرایت پذیری بیشتری دارد، دوباره اوج گرفته و در هفته گذشته به میزان بی سابقه ای رسیده، به گونه ای که از هر ۱۳ نفر یک نفر به این ویروس دچار شده بود. آمار روزانه ابتلا به کرونا در انگلیس این روزها به بالاترین حد رسیده و تقریباً پنج میلیون نفر در حال حاضر به این ویروس در کشور مبتلا هستند. دفتر آمار ملی انگلیس جمعه گذشته اعلام کرد که حدود ۴.۹ میلیون نفر در بریتانیا در هفته منتهی به ۲۶ مارس به کرونا مبتلا شده اند که این رقم در هفته قبل از آن ۴.۳ میلیون نفر بود. 
مدارس انگلیس از جمعه هفته گذشته به مناسبت عید پاک به مدت سه هفته تعطیل شده‌اند که نخستین تعطیلاتی است که به تصمیم دولت، تمام محدودیت‌های کرونایی برداشته شده است. دولت انگلیس ماه گذشته میلادی (فوریه) با وجود شمار زیاد جان باختگان به نسبت جمعیت همه محدودیت‌های کرونایی در این کشور را لغو کرد. آزمایش رایگان کرونا در کنار محدودیت‌های ناشی از این بیماری، بالغ بر ۱۵.۷ میلیارد پوند برای دولت هزینه داشته است.
شیوع پر شتاب ویروس کرونا با علایم جدید در انگلیس، بسیاری از کارکنان شرکت‌های هواپیمایی را خانه‌نشین و هزاران مسافر در فرودگاه‌های این کشور را سرگردان کرده و گزارش‌ها از تاخیر طولانی پرواز سایر شرکت‌های هواپیمایی در انگلیس حکایت دارد.
به گزارش روز سه شنبه ایرنا، شرکت هواپیمایی ایزی‌جت انگلیس که در سه روز گذشته بالغ بر ۲۸۰ پرواز را لغو کرده، پیش‌بینی کرد که اخلال در برنامه پروازها، طی روزهای آینده ادامه خواهد داشت. ایزی‌جت در بیانیه‌ای اعلام کرد که در نتیجه آمار بالای ابتلا به کرونا در سراسر اروپا، کارکنان این شرکت بیشتر از سایر مشاغل بیمار شده‌اند.  
اما بروز هرج‌ و مرج در پروازها، باعث ناخرسندی مسافران شده و اعتراض خود را شبکه‌های مجازی کشانده‌اند. یکی از مسافران در توئیتر خود نوشت: صبح، ۲.۵ ساعت قبل از زمان حرکتم به فرودگاه رسیدم... مدام از کارکنان می پرسیدم که آیا پروازم را انجام خواهم داد، اما آنها فقط شانه بالا انداختند. صف بازرسی ""بیش از حد شلوغ "" است و هیچ کارمندی برای کمک در دسترس نیست.

                           ",https://www.asriran.com/003Uv5
833841,۱۴۰۱/۰۱/۱۷,سیاسی,سخنگوی دولت: حفظ محیط زیست اولویت نخست توسعه صنعتی و معدنی است,دانش بنیان شدن یعنی رسوخ علم، اندیشه و دانش در سیستم و هرگاه این اتفاق بیفتد، محیط زیست کمتر تخریب شده و شرایط محیط زیستی کشور ارتقا می یابد.,"سخنگو و رییس شورای اطلاع رسانی دولت تاکید کرد: در دولت مردمی حفظ محیط زیست اولویت نخست توسعه صنعتی و معدنی است.


به گزارش حوزه دولت ایرنا، علی بهادری جهرمی در حساب کاربری خود در توییتر نوشت: در دولت مردمی حفظ محیط زیست اولویت نخست توسعه صنعتی و معدنی است.
معاون رییس جمهوری و رییس سازمان حفاظت محیط زیست گفته است دانش بنیان شدن یعنی رسوخ علم، اندیشه و دانش در سیستم و هرگاه این اتفاق بیفتد، محیط زیست کمتر تخریب شده و شرایط محیط زیستی کشور ارتقا می یابد.
 علی سلاجقه با اشاره به شعار محیط زیستی سال، گفت: ما در سازمان حفاظت محیط زیست و هم سو با شعار سال حضرت آقا، یک شعار محیط زیستی برای امسال پیشنهاد کردیم که عبارت است از: «محیط زیست مردم پایه، هوشمند و فناورانه».

                           ",https://www.asriran.com/003Uv3
833842,۱۴۰۱/۰۱/۱۷,اقتصادی,همدانچی رئیس روابط عمومی و مدیریت برند بانک سپه شد,,"طی حکمی از سوی مدیر عامل بانک سپه، «رضا همدانچی» به عنوان رئیس اداره کل روابط عمومی و مدیریت برند بانک سپه منصوب شد.
به گزارش خبرگزاری آنا، طی حکمی از سوی مدیر عامل بانک سپه، «رضا همدانچی» به عنوان رئیس اداره کل روابط عمومی و مدیریت برند بانک سپه منصوب شد.
در حکم آیت الله ابراهیمی خطاب به «رضا همدانچی» آمده است: امید است با اتکال به الطاف الهی و استفاده از تجارب خود در چارچوب شرح وظایف ابلاغی، با رعایت روابط و مقررات مربوط در انجام وظایف، مسئولیت‌های محوله و تحقق اهداف و تعالی بانک موفق باشید.
 همدانچی در حال حاضر مدیرکلی روابط عمومی دانشگاه آزاد اسلامی و سرپرستی خبرگزاری دانشگاه آزاد اسلامی (آنا) را بر عهده دارد و در کارنامه حرفه‌ای او، مدیرکلی سیاسی خبرگزاری تسنیم و مدیرعاملی خبرگزاری دانشگاه آزاد اسلامی (آنا) دیده می‌شود.                           ",https://www.asriran.com/003Uv4
833829,۱۴۰۱/۰۱/۱۷,سفر و تفریح,سفر به مناطقی جذاب که کمتر مورد توجه گردشگران قرار دارند! (+گزارش تصویری),برخی مواقع گردشگران حرفه ای ترجیح می دهند تا به مقاصد کمتر شناخته شده در جهان سفر کنند. برای این گروه، گزینه های جذابی سرشار از تاریخ، ماجراجویی، غذاهایی خوشمزه، و مناظر شگفت انگیز جدید وجود دارند که می توان مد نظر قرار داد.,"عصر ایران - مقاصد گردشگری شناخته شده ای مانند لندن، پاریس، نیویورک و توکیو در جهان وجود دارند که هر ساله گروه عظیم گردشگران را به سوی خود جذب می کنند و البته دلایل خوبی هم برای این شرایط وجود دارند. این شهرها سرشار از فرهنگ، انرژی و جاذبه های مختلف هستند و تجربه ای به یاد ماندنی را برای گردشگران رقم می زنند.
اما برخی مواقع گردشگران حرفه ای ترجیح می دهند تا به مقاصد کمتر شناخته شده در جهان سفر کنند. برای این گروه، گزینه های جذابی سرشار از تاریخ، ماجراجویی، غذاهایی خوشمزه، و مناظر شگفت انگیز جدید وجود دارند که می توان مد نظر قرار داد.
 

گردشگرانی که به یونان سفر می کنند بیشتر وقت خود را در سواحل این کشور سپری می کنند، اما مناطقی در شمال یونان مانند هالکیدیکی و متئورا نیز مکان هایی فوق العاده و بسیار زیبا هستند.


زمین های مرتفع جنوبی اسکاتلند مکان هایی زیبا، آرام و با حضور کمتر گردشگران هستند.


استونی یکی از کشورهای زیبای حوزه بالتیک است. تالین، پایتخت استونی، شهری زیبا، تمیز، دارای مردمی دوست داشتنی و غذاهای خوشمزه است.


اسپانیا تنها به خورشید و سواحل زیبا خلاصه نمی شود، بلکه دارای تاریخ، قلعه ها، غذای خوب، و مردمی دوست داشتنی نیز است.


کوه های اسنودون و مسیرهای ریلی زیبا شمال ولز را به مکانی جذاب تبدیل می کنند که البته کمتر مورد توجه گردشگران قرار می گیرد.  


آمستردام یکی از گردشگرپذیرترین شهرهای هلند است، اما شهرهای دیگر این کشور مانند ماستریخت نیز می توانند تقریبا به همان اندازه جذاب باشند. آمستردام شهری بزرگ و شلوغ است، اما شهرهای کوچک‌تر مانند هارلم، آلکمار، آمرسفورت، و لیدن نیز می توانند مقاصد جذابی باشند.


رومانی کشوری ارزان، دارای غذاهای خوب، چشم اندازهای زیبا و معماری چشمگیر است. زیبایی های طبیعی این کشور به ویژه در فصل پاییز جذابیت بیشتری می یابند.  


هنگام سفر به کانادا بهتر است تمام وقت خود را در شهرهای شناخته شده مانند تورنتو یا اتاوا نگذرانید، بلکه به مکان هایی کشف نشده بروید. بنف یکی از قدیمی‌ترین و زیباترین شهرهای کانادا است که می توانید مد نظر قرار دهید.


در سیسیلی ایتالیا می توانید به غذاهایی خوشمزه، آفتاب فراوان، سواحل فوق العاده، کوه ها و جنگل های زیبا، فرهنگ و تاریخ در قالب معابد یونانی باستانی دسترسی داشته باشید و این در شرایطی است که با محیط هایی شلوغ مانند شهر ونیز مواجه نیستید.


در اسلوونی مناظر و چشم اندازهایی فوق العاده ای در انتظار شما هستند. اسلوونی کشوری کوچک است و می توانید طی سفر خود از مکان های دیدنی مختلف آن بازدید کنید.


جنوب شیلی از بالدیبیا تا پونتا آرناس مانند یک جنگل مسحور شده است که گویی از یک رمان فانتزی یا یک بازی ویدئویی یا چیزی شبیه به این خارج شده است. شیلی شاید یکی از کمتر مورد توجه قرار گرفته‌ترین مقاصد گردشگری در جهان باشد.


افراد بسیاری که در اروپا سفر می کنند کمتر به کشور اسلواکی توجه می کنند و بیشتر مقاصدی مانند وین، بوداپست و پراگ را مد نظر قرار می دهند، اما براتیسلاوا نیز شهری آرام، زیبا، قدیمی و ارزان با غذاهای خوشمزه است که می تواند تجربه جدیدی را برای گردشگران رقم بزند.


پارک ملی المپیک در واشنگتن یکی از پارک های ملی کمتر مورد توجه قرار گرفته در کشور آمریکا است. این پارک مکانی فوق العاده برای پیاده‌روی، کمپ زدن، بازدید از دریاچه ها و غیره است.  


بلغارستان در نزدیکی یونان قرار دارد، از این رو شرایط آب و هوایی و غذاهایی تا حدودی مشابه با این کشور دارد. سفر به این کشور کم هزینه است و می توانید از مناظر دیدنی و غذاهایی خوشمزه لذت ببرید.


ژاپن یکی از مقاصد گردشگری شناخته شده است، اما بیشتر گردشگران از شهرهایی مانند توکیو و کیوتو بازدید می کنند. اوزاکا یکی از شهرهای ژاپن است که نباید نادیده گرفته شود. اوزاکا نیز همانند توکیو شهری بزرگ است، اما از تاریخی طولانی‌تر سود می برد.


تایپه در تایوان ترکیبی عالی از چین و ژاپن سنتی و تاثیرات آمریکایی را ارائه می کند. در این شهر می توانید فعالیت های مختلف را به شکلی که خسته کننده و طاقت فرسا نباشد تجربه کنید.  


جزیره اسکای در شمال اسکاتلند مکانی فوق العاده برای کسب تجربیات جدید است.


تپه های سیاه و بدلندز در داکوتای جنوبی شبیه به چیزی که از دل یک رمان فانتزی خارج شده، به نظر می رسند.


لهستان کشوری اروپایی با شهرهایی زیبا و تاریخی منحصر به فرد است. مکان های فرهنگی و تاریخی و مناظر طبیعی زیبا تجربه خاص از سفر به این کشور را رقم می زنند.


شهر سن کریستوبال د لاس کساس در مکزیک روی کوه قرار دارد. این شهر قدیمی دارای انواع مختلف مغازهای جذاب، غذای خوب، و تاریخی جالب توجه است. این شهر فاصله چندانی با خرابه های قدیمی، آبشارهای زیبا، و دیگر مکان های عالی و بکر که بازدید از آنها تجربه ای جدید را رقم می زند، ندارد.


ریگا، پایتخت کشور لتونی از جمله مقاصد گردشگری جذاب در اروپا است که کمتر مورد توجه قرار می گیرد.


پارک ملی گریت بیسین در شمال نوادا مکانی فوق العاده برای تماشای ستاره ها است، اما یکی از کم بازدیدترین پارک های ایالتی در آمریکا محسوب می شود.


فریولی در شمال شرقی ایتالیا در مرز با کشور اسلوونی قرار دارد. فرهنگ و تاریخ غنی و غذاها و مردمی فوق العاده در آرامش انتظار شما را می کشند.


نیکاراگوئه کشوری بسیار زیبا و کم هزینه برای تجربه سفری منحصر به فرد است.


بیشتر مردم هنگام سفر به بالی در اندونزی از حضور در سواحل جنوبی لذت می برند، اما شمال بالی با معابد مختلف، گردشگران کم، بازارهای صنایع دستی و غذاهایی خوشمزه و ارزان می تواند همچنان تجربه ای خاص از سفر به این منطقه را رقم بزند.


زاوالا در موزامبیک یکی از بهترین مقاصدی است که می توانید هنگام سفر به این کشور مد نظر قرار دهید. موزامبیک کشوری بسیار زیبا است و سفر به آن تجربه ای فراموش نشدنی را رقم خواهد زد.  


وینا دو کاستلو در پرتغال در فاصله یک ساعتی از شمال شهر پورتو قرار دارد و یکی از مکان های جذاب در کشور پرتغال محسوب می شود.                             ",https://www.asriran.com/003Uur
833840,۱۴۰۱/۰۱/۱۷,سیاسی,اطلاعیه فراکسیون اهل سنت مجلس در محکومیت حمله به طلاب در حرم رضوی,از دستگاه قضایی و امنیتی کشور نیز مجدانه می‌خواهیم تا در برخورد با این قبیل تحرکات، قاطع عمل نماید.,"فراکسیون اهل سنت مجلس شورای اسلامی در اطلاعیه‌ای ضمن محکوم کردن سوء قصد به جان سه طلبه در حرم رضوی، از دستگاه قضایی و امنیتی کشور خواست تا در برخورد با این قبیل تحرکات، قاطع عمل کند.

به گزارش ایسنا، متن کامل اطلاعیه فراکسیون اهل سنت مجلس به شرح زیر است:
«بسم الله الرحمن الرحیم
ملت شریف و صبور ایران اسلامی، اعم از شیعه و سنی و همچنین سایر ادیان توحیدی، تجربیات تاریخی فراوانی را از آغاز تاریخ اسلام تا مقطع پرافتخار انقلاب اسلامی ایران پشت‌سر گذاشته‌اند؛ فتنه‌ها و دسیسه‌هایی که هر کدام می توانست ملتی را متلاشی کند و تنها یادی از آنها در صفحات تاریخ به یادگار بگذارد، اما رهبری داهیانه‌ امامین انقلاب و هوشمندی اقشار مردم در سایه‌ی لطف و کرم الله تعالی، تمامی دسیسه‌های مستکبران را نقش بر آب کرد.
اکنون نیز پرواضح است که هتک حرمت آستان امام هشتم شیعیان و ترور روحانیون شیعه در مشهد بخش دیگری از سناریوی صهیونیستی - آمریکایی - انگلیسی است که قلب همبستگی ایران، یعنی وحدت اسلامی را نشانه رفته است. بنابراین برماست که در ماه مبارک رمضان با تاسی به پیامبر اسلام، هوشیارانه حملات استکبار را دفع نماییم و ضمن محکوم نمودن این قبیل خشونت‌ها که ریشه در جهل و نادانی دارد از جریانات تندرو و اختلاف‌افکن برائت بجوییم. از دستگاه قضایی و امنیتی کشور نیز مجدانه می‌خواهیم تا در برخورد با این قبیل تحرکات، قاطع عمل نماید.
ان الله مع الصابرینفراکسیون اهل سنت مجلس شورای اسلامی»
                           ",https://www.asriran.com/003Uv2
833839,۱۴۰۱/۰۱/۱۷,فرهنگی/هنری,تهیه کننده گاندو ، دبیر چهل و یکمین جشنواره بین‌المللی فیلم فجر شد,رئیس سازمان سینمایی کشور طی حکمی «مجتبی امینی» را به سمت دبیر چهل و یکمین دوره جشنواره بین‌المللی فیلم فجر منصوب کرد.,"محمد خزاعی معاون وزیر فرهنگ و ارشاد اسلامی و رئیس سازمان سینمایی کشور طی حکمی «مجتبی امینی» را به سمت دبیر چهل و یکمین دوره جشنواره بین‌المللی فیلم فجر منصوب کرد.

به گزارش ایسنا به نقل از اداره کل روابط عمومی سازمان سینمایی و سمعی بصری، متن حکم دبیر چهل و یکمین جشنواره فیلم فجر به این شرح است:جناب آقای مجتبی امینینظر به تجربه و تعهد، جنابعالی را به سمت دبیر چهل و یکمین دوره جشنواره بین‌المللی فیلم فجر منصوب می‌نمایم.امید است با اتّکاء به پروردگار متعال و با عنایت به افق‌های ترسیم شده در نقشه گام دوم انقلاب اسلامی و راهبردهای کلان سازمان سینمایی مبتنی بر رویکرد «قانون گرایی، استانداردسازی و عدالت محوری» با سرلوحه قرار دادن سه ضرورت اجتناب ناپذیر سینمای ایران - «اخلاق، آگاهی، امید» ضمن همراهی با اهالی فرهیخته سینما، منتقدان و اصحاب رسانه، جوانان متعهد و با دانش؛ و با توجه به اصل صرفه‌جویی و اجتناب از  هر گونه تشریفات زائد و بهره‌گیری از تجارب ارزشمند گذشته و ظرفیت سینمای ایران در برگزاری رویدادِ فجر سینمای ایران همزمان با فجر انقلاب اسلامی موفق باشید.انتظار می‌رود چهل و یکمین دوره جشنواره بین‌المللی فیلم فجر، که با ساختاری منسجم و یکپارچه در گستره ملی و بین‌المللی برگزار می‌شود  با اهتمام به مقوله دیپلماسی فرهنگی، درک الزامات و ضرورت‌های منطقه‌ای و بین‌المللی و جلب مشارکت گسترده کشورهایی که دارای مشترکات دینی، فرهنگی و گفتمانی هستند فرصتی مضاعف برای سینمای ایران در عرصه ملی و بین‌المللی فراهم آورد.هماهنگی، همکاری و همراهی مؤسسات و معاونت‌های سازمان، در برگزاری هرچه باشکوه‌تر جشنواره بین‌المللی فیلم فجر انقلاب اسلامی، مورد نظر و حائز اهمیت است.شایسته می‌دانم از تلاش‌ها و کمک‌های آقای مسعود نقاش‌زاده که برغم مشغله‌های حرفه‌ای برای یک دوره دبیری این رویداد سینمایی را پذیرفته‌ بودند قدردانی و تشکر نمایم.محمد خزاعی/ معاون وزیر و رییس سازمان امور سینمایی و سمعی و بصری»
مجتبی امینی پیش از این  مشاور رییس و معاونت فرهنگی سازمان فرهنگی هنری شهرداری تهران، مدیر عامل موسسه فرهنگی هنری شهید آوینی، دبیری سه دوره جشنواره فیلم کوتاه سما، دبیر دو دوره جشنواره چهل چراغ، عضو اتحادیه تهیه کنندگان سینما، تهیه کننده، مجری طرح و مدیر تولید بیش از ۲۰ فیلم سینمایی بوده است.
                           ",https://www.asriran.com/003Uv1
833838,۱۴۰۱/۰۱/۱۷,فرهنگی/هنری,استرداد ۲۹ شی‌ء تاریخی از فرانسه به ایران,این آثار توسط نوادگان یکی از سفرای فرانسه که در زمان جنگ جهانی دوم در ایران سفیر بود و این اشیاء را با خود خارج کرده و به فرانسه برده بود، به ایران اهدا شده است.,"۲۹ شی‌ء استردادشده از فرانسه در موزه ملی ایران به نمایش گذاشته شد. قدمت این آثار از پنج‌هزار سال پیش تا دوره اسلامی است.

به گزارش ایسنا، جبرئیل نوکنده ـ‌ رییس موزه ملی ایران ـ درباره چگونگی شناسایی و برگرداندن این آثار تاریخی به ایران، توضیح داد: این آثار توسط نوادگان یکی از سفرای فرانسه که در زمان جنگ جهانی دوم در ایران سفیر بود و این اشیاء را با خود خارج کرده و به فرانسه برده بود، به ایران اهدا شده است. با تلاش‌های رایزن فرهنگی ایران در فرانسه این آثار تحویل گرفته شد.
او همچنین درباره خاستگاه این اشیاء تاریخی گفت: فعلا نمی‌توان محوطه‌هایی را که این آثار به دست آمده‌اند مشخص کرد، اما شبیه به آثار محوطه‌های شوش، سیلک و تخت جمشید هستند که با تحویل گرفتن آن‌ها، کارشناسان اصالت‌سنجی آثار را انجام خواهند داد.
از سفال پنج‌هزارساله عصر مفرغ تا پیکرک سفالی دوره اسلامی
مرتضی ادیب‌زاده ـ مدیرکل موزه‌ها ـ در مراسم نمایش این آثار استردادی از فرانسه، گفت: این ۲۹ شی‌ء شامل ظرف سفالی لوله‌دار متعلق به دوره آهن اول، پیکرک‌های سفالی دوره ایلام میانه، ظرفی از جنس قیر طبیعی دوره ایلام میانه، پیکرک سفالی دوره اسلامی، دوات سفالی لعابدار دوره سلجوقی و بشقاب سفالی دوره اشکانی است.  قدیمی‌ترین ش‌ء یک قطعه سفال دوره عصر مفرغ است که حدود پنج هزار سال قدمت دارد.
او در ادامه درباره پیگیری بازگشت اموال تاریخی ایران در خارج از کشور، توضیح داد: اداره‌کل موزه‌ها یک بخش تخصصی برای پیگیری پرونده‌های استردادی دارد که موضوع قاچاق اموال فرهنگی‌ ـ تاریخی را پی‌گیری می‌کند. همچنین با پلیس اینترپل و رایزن‌های فرهنگی سفارتخانه‌ها هماهنگی می‌کنیم و امیدواریم بتوانیم پرونده‌هایی را که باز هستند به نتیجه برسانیم.
به گفته مدیرکل موزه‌ها، بخشی از این آثار استردادی پس از نمایش در موزه ملی ایران، در این موزه باقی می‌ماند و تعدادی دیگر به موزه رضا عباسی انتقال داده خواهد شد.
 ۴۰ هزار شی‌ء تاریخی به ایران بازگشته
سعید اوحدی ـ معاون توسعه مدیریت و منابع وزارت میراث‌فرهنگی، گردشگری و صنایع‌دستی ـ در مراسم افتتاحیه نمایشگاه اشیاء استردادی از کشور فرانسه بیان کرد: امروز شاهد اتفاق مهمی هستیم، استرداد ۲۹ قلم شیء تاریخی از دوره‌های مختلف که قدمت برخی از آن‌ها به پنج هزار سال قبل باز می‌گردد و منحصر به‌فرد است. این اشیاء به همت وزارت امور خارجه، دستگاه دیپلماسی کشور،  وزارت میراث‌فرهنگی، گردشگری و صنایع‌دستی، معاونت میراث‌فرهنگی و اداره‌کل موزه‌ها، سازمان فرهنگ و ارتباطات اسلامی و رایزن فرهنگی جمهوری اسلامی در پاریس به کشور بازگردانده شد.
او یادآور شد: از دوره‌های گذشته حرکات خوبی برای استرداد اشیاء تاریخی آغاز شده است. ۱۹ پرونده مهم داشتیم که شامل ۴۰ هزار شی‌ء تاریخی بود و با پیگیری‌هایی که وزارت میراث‌فرهنگی و وزارت امور خارجه و سازمان فرهنگ و ارتباطات اسلامی داشتند، این آثار که بخشی از فرهنگ و تمدن کشورمان است، به ایران بازگشت.
اوحدی گفت: در ماه‌های گذشته شاهد شتاب جدی در بازگشت آثار تاریخی هستیم. این آثار فقط شی‌ء تاریخی نیستند و بخشی از فرهنگ و تمدن ما هستند، بازگشت این آثار اقدام جدی برای تقویت هویت ملی‌ ما است.
ماموریت ۸۰ نمایندگی ایران در خارج برای شناسایی و استرداد آثار تاریخی
محمدعلی کیانی ـ مدیرکل همکاری‌های فرهنگی و امور ایرانیان خارج از کشور ـدر این مراسم که چهارشنبه ۱۷ فروردین‌ماه در موزه ملی ایران برگزار شد، گفت: این آثار از سوی رایزن فرهنگی ایران در پاریس و با مذاکراتی که رایزن فرهنگی سازمان فرهنگ و ارتباطات اسلامی در پنج ماه با نوادگان «شارل دوگل» داشتند، به کشور بازگشت.
او اظهار کرد: سازمان فرهنگ و ارتباطات اسلامی به عنوان متولی تمام فعالیت‌های فرهنگی جمهوری اسلامی ایران در خارج از کشور، به ۸۰ نمایندگی ایران در ۶۵ کشور تاکید کرد، یکی از شرح وظایف آن‌ها، شناسایی آثار و اشیاء تاریخی فرهنگ و تمدن ایران است که باید در دستور کارشان قرار بگیرد. رایزن‌های فرهنگی ما در حال انجام آن هستند و هماهنگی‌های لازم نیز انجام شده است.
مدیرکل همکاری‌های فرهنگی و امور ایرانیان خارج از کشور گفت: رایزن‌های فرهنگی ما در تعدادی از کشورها درحال شناسایی تعداد دیگری از آثار هستند، بعد از مذاکرات و اقداماتی که در این زمینه انجام می‌شود، این موارد را اعلام خواهیم کرد.
نمایشگاه آثار استردادی از فرانسه تا پایان فروردین ماه ۱۴۰۱ در موزه ملی ایران برپا است. موزه ملی در خیابان امام خمینی، ابتدای خیابان سی‌تیر واقع شده است.
                           ",https://www.asriran.com/003Uv0
833836,۱۴۰۱/۰۱/۱۷,اجتماعی ,انتقاد مداح معروف از دولت به خاطر عدم کنترل بازار (فیلم),سعید حدادیان از مداحان معروف و نزدیک به جریان اصولگرایی است.,کد ویدیو  دانلود    فیلم اصلی                                     ,https://www.asriran.com/003Uuy
833837,۱۴۰۱/۰۱/۱۷,اجتماعی ,رییس سازمان سنجش: آزمون سراسری در سال ۱۴۰۳ بدون کاغذ برگزار می‌شود,با توجه به برنامه‌ریزی انجام شده در سال ۱۴۰۱ همه زیرساخت‌های این آزمون های الکترونیکی ایجاد می شود و در سال ۱۴۰۲ بخشی از آزمون‌های با مقیاس کوچک و متوسط به صورت الکترونیکی و بدون کاغذ برگزار می‌شود.,"رییس سازمان سنجش آموزش کشور از الکترونیکی و بدون کاغذ شدن آزمون سراسری در سال ۱۴۰۳ خبر داد.
به گزارش گروه علم و آموزش ایرنا، عبدالرسول پورعباس در دیدار نوروزی با کارکنان سازمان سنجش آموزش کشور به هدف گذاری این سازمان برای برگزاری آزمون سراسری در سال ۱۴۰۳ به صورت الکترونیکی و بدون کاغذ اشاره کرد و افزود: با توجه به برنامه‌ریزی انجام شده در سال ۱۴۰۱ همه زیرساخت‌های این آزمون های الکترونیکی ایجاد می شود و در سال ۱۴۰۲ بخشی از آزمون‌های با مقیاس کوچک و متوسط به صورت الکترونیکی و بدون کاغذ برگزار می‌شود.
وی ادامه داد: پس از کسب اطمینان از زیرساخت‌ها و امکانات پیش‌بینی شده در سال ۱۴۰۳ آزمون سراسری ورودی به دانشگاه‌ها و مراکز آموزش عالی به صورت الکترونیکی و بدون کاغذ برگزار می شود.
رییس سازمان سنجش آموزش کشور به ضرورت ارتقای کیفیت فعالیت‌های سازمان سنجش آموزش کشور با ارایه بهترین خدمات به داوطلبان تاکید کرد و گفت: به منظور ایجاد زیرساخت‌های فنی، برگزاری آزمون‌های الکترونیکی بدون کاغذ و با استفاده از شرکت های دانش بنیان به زودی مرکز نوآوری و هوشمند سازی سازمان سنجش آموزش کشور راه اندازی می‌شود.
براساس گزارش سازمان سنجش آموزش کشور، پورعباس با یادآوری نامگذاری سال ۱۴۰۱ از سوی رهبر معظم انقلاب با عنوان «سال تولید، دانش بنیان و اشتغال آفرینی»، اظهار داشت: هدف‌گذاری سازمان سنجش آموزش کشور، حرکت در مسیر استفاده کاربردی از فناوری‌های نوین و دانش بنیان در برگزاری آزمون‌های الکترونیکی و بدون کاغذ است.
وی با تاکید بر پویایی و توانایی کارکنان سازمان سنجش آموزش کشور، گفت: در مسیر توسعه و ارتقای فعالیت‌های سازمان سنجش آموزش کشور، برنامه‌ریزی لازم برای آموزش‌های تخصصی مطابق با شرایط جدید برای کارکنان این سازمان نیز پیش‌بینی شده و امیدوار هستیم با تکیه بر دانش فنی کارکنان سازمان همچنین با استفاده از توانایی شرکت های دانش بنیان، اهداف هوشمند سازی سازمان عملیاتی شود.
به گزارش ایرنا، آزمون سراسری سال ۱۴۰۱ در دوره‌ های روزانه، نوبت دوم، نیمه‌ حضوری، مجازی، پردیس خودگردان دانشگاه‌ ها و مؤسسات آموزش عالی، دانشگاه پیام نور و موسسات آموزش عالی غیرانتفاعی و غیردولتی همچنین رشته‌ های تحصیلی دانشگاه آزاد اسلامی در روزهای هشتم تا ۱۱ تیرماه سال ۱۴۰۱ برگزار می شود.                           ",https://www.asriran.com/003Uuz
833815,۱۴۰۱/۰۱/۱۷,اقتصادی,آغاز فروش اقساطی  جک J4 و T8 کرمان موتور (+قیمت و جدول فروش),فروش اینترنتی خودروهای J4 و T8 ویژه فروردین ماه سال 1401 از بیستم آغاز و تا پایان فروردین و یا تکمیل ظرفیت ادامه دارد.,"شرکت کرمان موتور فروش اقساطی و اینترنتی خودروهای J4 و T8 را از 20 فروردین ماه جاری آغاز خواهد کرد.
به گزارش عصر ایران، فروش اینترنتی خودروهای J4 و T8 ویژه فروردین ماه سال 1401 از بیستم آغاز و تا پایان فروردین و یا تکمیل ظرفیت ادامه دارد.
بر اساس شرایط فروش منتشر شده جک J4 قیمت ۴۱۵ میلیون تومان را دارد و متقاضیان می توانند این سدان اقتصادی را به صورت اقساطی و موعد تحویل ۹۰ روزه خریداری کنند. همچنین KMC T8 هم قیمت ۹۰۷ میلیون تومان را به خود اختصاص داده و امکان خرید اقساطی این پیکاپ دو دیفرانسیل هم فراهم است.
جدول فروش خودرو جک J4

جدول فروش جک T8

متقاضیان این طرح فروش می توانند تا با مراجعه به وبسایت فروش اینترنتی کرمان موتور به آدرس https://customer.kermanmotor.ir نسبت به پیش خرید این محصولات اقدام کنند.                           ",https://www.asriran.com/003Uud
833835,۱۴۰۱/۰۱/۱۷,علمی,عکس یادگاری فضانوردان روسی و آمریکایی کنار هم (+عکس),هفته گذشته یک فضانورد آمریکایی و دو فضانورد روسی پس از خروج از ایستگاه فضایی بین‌المللی با وجود تشدید اختلافات بین مسکو و واشنگتن بر سر درگیری در اوکراین، سوار بر موشک روسی به سلامت در قزاقستان فرود آمدند.,"ایستگاه فضایی بین‌المللی اخیرا تصویری که در آن تمامی خدمه ۱۰ نفره ماموریت ""اکسپدیشن ۶۶ ""حضور دارند را منتشر کرده است.
به گزارش ایسنا، خدمه ۱۰ نفره ماموریت اکسپدیشن ۶۶ در این تصویر که ماه مارس ۲۰۲۲ ثبت شده، در ایستگاه فضایی بین‌المللی در کنار یکدگیر برای ثبت یک پرتره زیبا ژست گرفته‌اند.در ردیف جلو از سمت چپ، فضانوردان ناسا مارک ونده هی و کایلا بارون و فضانوردان روسکاسموس به نام‌های دنیس ماتویف، آنتون شکاپلروف و سرگئی کورساکوف حضور دارند. در ردیف آخر از سمت چپ، فضانورد ناسا تام مارشبرن، ماتیاس ماورر فضانورد آژانس فضایی اروپا، اولگ آرتمیف و پیوتر دوبروف فضانوردان روسکاسموس و راجا چاری فضانورد ناسا حضور دارند.
 

 
هفته گذشته یک فضانورد آمریکایی و دو فضانورد روسی پس از خروج از ایستگاه فضایی بین‌المللی با وجود تشدید اختلافات بین مسکو و واشنگتن بر سر درگیری در اوکراین، سوار بر موشک روسی به سلامت در قزاقستان فرود آمدند.پس از افزایش رکورد طولانی‌ترین پرواز فضایی در تاریخ توسط یک آمریکایی به ۳۵۵ روز، فضانورد ناسا، ""مارک ونده هی""، روز چهارشنبه ۳۰ مارس به همراه ""پیوتر دوبروف"" و ""آنتون شکاپلروف"" فضانوردان سازمان فضایی فدرال روسیه به زمین بازگشت. مارک ونده‌ هی که رکورد طولانی‌ترین پرواز فضایی ناسا را به ثبت رساند، ۳۵۵ روز را دور از زمین گذراند.
 
او در مدت ماموریت خود صدها آزمایش علمی را که برای زندگی روی زمین مفید است و به شکل‌گیری ماموریت‌های فضایی عمیق آینده کمک می‌کند، انجام داد.به گفته ناسا، ""ونده هی"" که دومین ماموریت ایستگاه فضایی بین‌المللی خود را به پایان رسانده بود، رکورد ۳۵۵ روز حضور متوالی در مدار را به ثبت رساند و با این رکورد از رکورد ۳۴۰ روزه قبلی حضور در فضا که توسط فضانورد ""اسکات کلی"" در سال ۲۰۱۶ ثبت شده بود، پیشی گرفت.                           ",https://www.asriran.com/003Uux
833830,۱۴۰۱/۰۱/۱۷,عمومی,بحران اوکراین؛ ترکش‌های ناتمام «بوچا» (فیلم),رئیس‌جمهور اوکراین طی سخنانی در شورای امنیت سازمان ملل، روسیه را به ارتکاب «بدترین جنایات از زمان جنگ جهانی دوم» بویژه در شهر بوچا متهم کرد. در ادامه واکنش‌ها به قتل‌عام بوچا، بیش از ۲۰۰ دیپلمات یا کارمند روس از دست‌کم ۱۲ کشور از جمله آلمان، فرانسه و ایتالیا اخراج شده‌اند، هند کشتار غیرنظامیان در بوچا را محکوم و از تحقیقات مستقل درباره آن حمایت کرد و آمریکا هم واردات نفت و گاز روسیه را به طور کامل ممنوع کرد. شهردار شهر «بوچا» اعلام کرده حدود ۳۲۰ غیرنظامی اوکراین در زمان اشغال این شهر توسط روسیه، کشته شده‌اند.,کد ویدیو  دانلود    فیلم اصلی                                     ,https://www.asriran.com/003Uus
833834,۱۴۰۱/۰۱/۱۷,بین الملل,کرملین: هدف از عقب نشینی نیروهای روسیه از حومه کی یف کمک به مذاکرات صلح بود,سخنگوی کرملین، هدف از خروج نیروهای روسیه از حومه کی یف پایتخت اوکراین را نشان دادن حسن نیت برای بهبود شرایط در مذاکرات صلح ۲ کشور درگیر در جنگ عنوان کرد.,"دیمیتری پسکوف سخنگوی کرملین، هدف از خروج نیروهای روسیه از حومه کی یف پایتخت اوکراین را نشان دادن حسن نیت برای بهبود شرایط در مذاکرات صلح ۲ کشور درگیر در جنگ عنوان کرد.
به گزارش روز چهارشنبه ایرنا از شبکه اسپوتنیک؛ پسکوف با بیان این نکته که کرملین خواستار پایان دادن به عملیات ویژه در اوکراین از طریق مذاکره است، ابراز امیدواری کرد که ولودیمیر زلنسکی رئیس جمهوری اوکراین، شرایط مسکو را در این مذاکرات بپذیرد.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت و سه روز بعد در پنجشنبه ۵ اسفند اقدام های نظامی را به نام «عملیات ویژه»، علیه اوکراین آغاز کرد و روابط پرتنش مسکو- کی‌یف را وارد مرحله رویارویی نظامی کرد که همچنان ادامه یافته است.
در همین حال کاخ سفید اعلام کرد که دور تازه ای از تحریم های آمریکا علیه روسیه که مقام های دولتی، نهادهای مالی و شرکت های دولتی را هدف قرار می دهد در چند روز آینده اعمال خواهد شد.
واشنگتن روز سه شنبه  به وزارت امور خارجه آمریکا برای کمک اضافی ۱۰۰ میلیون دلاری نظامی به اوکراین مجوز داد.
 منابع خبری رژیم صهیونیستی نیز از سفر هیئت اوکراینی به تل آویو برای خرید سلاح‌های ساخت اسرائیل خبر دادند.  
به نوشته روزنامه عبری هآرتص؛ یک هیئت اوکراینی از چند روز پیش به تل آویو سفر کرده و دیدارهایی با مسئولان شرکت‌های تسلیحاتی خاص اسرائیلی داشته است.
شبکه خبری روسیا الیوم به نقل از این روزنامه اسرائیلی گزارش داد: امضای قراردادهای خرید سلاح از اسراییل باید با موافقت ""بنی گانتس"" وزیر جنگ این رژیم صورت بگیرد.
رسانه‌های صهیونیستی می‌گویند که بنی گانتس هنوز موافقت خود را با فروش سلاح به اوکراین به دلیل ترس از خشم روسیه اعلام نکرده است.                           ",https://www.asriran.com/003Uuw
833832,۱۴۰۱/۰۱/۱۷,بین الملل,چین: آمریکا برای کمک به اوکراین رویکرد تحریم‌محور خود را کنار بگذارد,واشنگتن در حالی کشورهای دیگر را مجبور به اعمال تحریم‌ها علیه روسیه می‌کند که معماران این تدابیر مراقب هستند تا از وارد شدن هرگونه هزینه به خود آمریکا جلوگیری کنند.,"وزارت امور خارجه چین تاکید کرد، آمریکا اگر واقعاً می‌خواهد به اوکراین کمک کند، باید رویکرد تحریم محور خود را در قبال روسیه کنار بگذارد.
به گزارش ایسنا، به نقل از راشا تودی، ژائو لیجیان، سخنگوی وزارت خارجه چین امروز (چهارشنبه) در یک نشست خبری تاکید کرد آمریکا در حالی دارد از کمپین خود برای اعمال تحریم‌ها ضد روسیه سود می‌برد که متحدان نزدیکش در رنج هستند. او گفت که باید رویکرد اعمال تحریم علیه روسیه با هدف حل بحران اوکراین کنار گذاشته شود.
این مقام چینی خاطرنشان کرد، واشنگتن در حالی کشورهای دیگر را مجبور به اعمال تحریم‌ها علیه روسیه می‌کند که معماران این تدابیر مراقب هستند تا از وارد شدن هرگونه هزینه به خود آمریکا جلوگیری کنند.
وی افزود: شرکت‌های آمریکایی کودهای روسیه را وارد می‌کنند. اما برای اروپا، جنگ و تحریم‌ها، موج پناهجویان، خروج سرمایه و کمبود انرژی را به همراه داشته است. آمریکا خود را در موقعیتی قرار می‌دهد که به آن اجازه دهد از هرج و مرج سود ببرد.
ژائو این موضع پکن را مبنی بر اینکه تحریم‌های یک‌جانبه – ابزار ارجح آمریکا در سیاست خارجی - برای اقتصاد جهانی مضر بوده و ""صلح و امنیت""، اهداف اعلام شده چنین محدودیت‌هایی، را در پی نخواهد داشت، تکرار کرد.
سخنگوی وزارت امور خارجه چین گفت: اگر آمریکا واقعاً می‌خواهد به کاهش تنش در اوکراین کمک کند، باید از ریختن سوخت به روی آتش دست بردارد، چماق تحریم‌ها را کنار بگذارد، از سخنان و اقدامات قهری خودداری کند و واقعاً به صلح و گفتگو تشویق کند.
ژائو در ارتباط با وضعیت بوچا، شهری در شمال غربی کی‌یف و محور اتهام‌زنی‌های اوکراین گفت که تحقیقات مستقل و جامع برای تعیین آنچه در آنجا اتفاق افتاده ضروری است. او بیان کرد که تصاویر منتشر شده از بوچا ""ناراحت‌کننده"" بودند و افزود که ""مسائل بشردوستانه نباید سیاسی شوند.""
ژائو لیجیان ادامه داد: هرگونه ادعایی باید مبتنی بر حقایق باشند و همه طرف‌ها باید خویشتنداری کرده و تا به نتیجه رسیدن تحقیقات از طرح اتهامات بی‌اساس خودداری کنند.
این دیپلمات حمایت پکن را از هرگونه ابتکار با هدف کاهش خشونت در اوکراین ابراز کرد.                           ",https://www.asriran.com/003Uuu
833831,۱۴۰۱/۰۱/۱۷,محیط زیست,نگرانی رییس سازمان منابع طبیعی نسبت به قاچاق چوب در جنگل‌ها,کلیه طرح‌های منابع‌طبیعی همانند سال گذشته باید مکان‌محور باشد و منابع‌ طبیعی استان‌ها باید کلیه طرح‌های اجرایی خود را با تعیین مکان و مشخصات لازم به دفتر مهندسی سازمان اعلام کنند.,"رییس سازمان منابع طبیعی و آبخیزداری کشور گفت: حفاظت از جنگل‌ها و مراتع در سرلوحه کار منابع طبیعی قرار دارد و امسال طرح‌های فنی و حفاظتی بر اساس اقدامات اجتناب‌ناپذیر با قوت هرچه بیشتر انجام می‌شود.

به گزارش ایسنا مسعود منصور عصر روز سه‌شنبه در نخستین جلسه شورای مدیران با اشاره به اعلام شعار سال از سوی مقام معظم رهبری خاطر نشان کرد: در دو سال گذشته، اقدامات ویژه سازمان را در راستای شعار سال و در قالب دو طرح ۹ در ۹۹ و همچنین ۳*۱۴*۱۴۰۰ سازماندهی و اجرایی کردیم و در سال جدید نیز طرح ویژه‌ای برای تحقق شعار ""تولید؛ دانش‌بنیان و اشتغال‌زا"" در حوزه منابع‌طبیعی و آبخیزداری خواهیم داشت.
رییس سازمان منابع طبیعی و آبخیزداری کشور در ادامه گفت: اگر به شعار سال، شعاری پرداخته شود، جفا صورت گرفته است و باید در سازمان منابع طبیعی نسبت به تحقق این عنوان سال عملیاتی برخورد شود. امسال تأکید سازمان بر پروژه‌های دانش بنیان در منابع طبیعی خواهد بود و برای کل پروژه‌ها سند اقدام یکساله تهیه و به عنوان نقشه راه به استان‌ها ارسال می‌شود.
وی تاکید کرد: کلیه طرح‌های منابع‌طبیعی همانند سال گذشته باید مکان‌محور باشد و منابع‌ طبیعی استان‌ها باید کلیه طرح‌های اجرایی خود را با تعیین مکان و مشخصات لازم به دفتر مهندسی سازمان اعلام کنند.
رییس سازمان منابع طبیعی و آبخیزداری کشور در ادامه از ارسال تجهیزات حفاظتی از قبیل موتور سیکلت و لباس ضد حریق به ادارات منابع طبیعی سراسر کشور در فروردین ماه جاری خبر داد و گفت: برای تقویت نیروهای حفاظتی ارسال تجهیزات تا پایان خرداد ماه ادامه خواهد داشت.
منصور در ادامه این نشست نسبت به موضوع قاچاق چوب در جنگل‌ها ابراز نگرانی و اظهارکرد: حفاظت و احیای جنگل‌ها برای سازمان بسیار مهم است و امیدواریم با تفویت و تشدید اقدامات حفاظتی دیگر شاهد قطع هیچ درختی در جنگل‌ها نباشیم.
وی نظارت و ارزیابی بر عملکرد منابع طبیعی را مهم دانست و گفت: حضور کارشناسان و نیروهای حفاظتی در عرصه‌های منابع طبیعی و استفاده از فناوری‌های نوین و بهره بردن از ظرفیت و توانمندی‌های همیاران طبیعت و جوامع محلی می تواند در تحقق امر حفاظت بسیار اثر بخش باشد.
به گزارش مرکز اطلاع رسانی سازمان منابع طبیعی و آبخیزداری کشور رییس سازمان منابع طبیعی و آبخیزداری این نشست از دفتر بازرسی و حقوقی سازمان خواست پرونده‌های مربوط به حریق‌های عمدی  در جنگل ها و مراتع را در بخش قضایی پیگیری کند تا  نتیجه آن جنبه بازدارندگی داشته باشد.  
                           ",https://www.asriran.com/003Uut
833751,۱۴۰۱/۰۱/۱۷,عمومی,"جسد و جامعه؛ تشبیهی جالب و تأمل برانگیز از ""محمدرضا شعبانعلی"" (فیلم)",محمدرضا شعبانعلی، چهره علمی کشورمان در گفت و گویی تعبیر جالبی از فساد و فروپاشی یک جامعه می کند و آن را شبیه مرگ یک انسان می خواند که بعد از مرگش تا مدت ها باکتری های موجود در بدن، از خود بدن تغذیه می کنند. فیلم را حتما ببینید.,"کد ویدیو  دانلود    فیلم اصلی          اگر به مطالعه مطالب محمدرضا شعبانعلی علاقه داشته باشید، دو نوشته زیر از او هم بسیار خواندنی اند
""هاوثورن""‌؛ از جنرال الکتریک آمریکا تا راه آهنی در شرق ایران 

مرکز کنترل شما کجاست؟و  فایل صوتی فیل سفید  از محمدرضا شعبانعلی را هم از دست ندهید
 
                           ",https://www.asriran.com/003Utb
833828,۱۴۰۱/۰۱/۱۷,بین الملل,بوسه زدن پاپ فرانسیس بر پرچم اوکراین,پاپ فرانسیس، رهبر کلیسای کاتولیک گفت، اخبار اخیر جنگ اوکراین نه ‌تنها پیام‌آور «امید و التیام» نبود، بلکه «حامل خشونت و اعمال فجیع جدیدی مانند قتل عام بوچا بود.»,"پاپ فرانسیس، امروز (چهارشنبه) «قتل‌عام بوچا» را محکوم کرده و بر پرچم اوکراین بوسه زد.

به گزارش ایسنا، به نقل از خبرگزاری رویترز، اخبار کشته‌شدگان در شهر بوچا، در اطراف کی‌ِیف، نکوهش جهانیان و  درخواست‌ها از غرب برای تحریم‌های بیشتر علیه روسیه را برانگیخته است.
پاپ فرانسیس، رهبر کلیسای کاتولیک گفت، اخبار اخیر جنگ اوکراین نه ‌تنها پیام‌آور «امید و التیام» نبود، بلکه «حامل خشونت و اعمال فجیع جدیدی مانند قتل عام بوچا بود.»
او با محکوم کردن ظلم علیه غیرنظامیان، زنان بی‌دفاع و کودکان، گفت: این جنگ را متوقف کنید. بگذارید سلاح‌ها ساکت شوند. به نمایش مرگ و تخریب خاتمه دهید.
کرملین می‌گوید اتهامات مبنی بر اینکه نیروهای روسیه در بوچا یا هرجای دیگری مرتکب جنایت جنگی علیه ضدنظامیان شده‌اند «یک جعل غول‌آسا» با هدف بدنام کردن ارتش روسیه است.
پاپ فرانسیس که یک پرچم اوکراین از شهر بوچا را در دست داشت، آن را بوسید و بالا گرفت.
او سپس در جمع تعدادی از فرزندان پناهجویان جنگ گفت: این کودکان مجبور به فرار شدند تا به سرزمینی امن برسند. این ثمره جنگ است. بیایین آن‌ها و مردم اوکراین را فراموش نکنیم.
پاپ همچمین در بخشی از سخنانش گفت: در جنگ اوکراین شاهد عجز و ناتوانی سازمان ملل متحد هستیم.
                           ",https://www.asriran.com/003Uuq
833825,۱۴۰۱/۰۱/۱۷,عمومی,اظهارنظر عجیب کارشناس صدا و سیما در پی گرانی گوجه (فیلم),ویدیویی ببینید از اظهارنظر عجیب کارشناس صدا و سیما که در پی گرانی گوجه، خطاب به مردم گفت: «به جای گوجه، سیب بخورید».,کد ویدیو  دانلود    فیلم اصلی                                     ,https://www.asriran.com/003Uun
833826,۱۴۰۱/۰۱/۱۷,بین الملل,توئیتر حساب‌های کاربری مقام‌های روس را محدود کرد,به نقل از شبکه خبری بی.بی.سی، این پلتفورم رسانه اجتماعی در روسیه و از آغاز جنگ اوکراین به شدت محدود شده است.,"توییتر محتوای از بیش از ۳۰۰ حساب رسمی دولت روسیه از جمله حساب ولادیمیر پوتین، رئیس جمهوری این کشور را محدود کرده است.

به گزارش ایسنا، توئیتر اعلام کرد این حساب‌های کاربری دیگر در نوتیفیکیشن‌ها، تایم لاین و دیگر بخش‌های این سایت دیده نمی‌شوند.
این کمپانی رسانه‌های اجتماعی همچنین اعلام کرد، اقداماتی را علیه هر کشوری که دست به اقداماتی در راستای محدود کردن دسترسی به محتوای باز انجام دهد، اعمال خواهد کرد.
به نقل از شبکه خبری بی.بی.سی، این پلتفورم رسانه اجتماعی در روسیه و از آغاز جنگ اوکراین به شدت محدود شده است.
در حال حاضر پوتین دو حساب کاربری رسمی یکی روسی و دیگری انگلیسی در توئیتر دارد که به ترتیب ۳.۶ میلیون و ۱.۷ میلیون دنبال کننده دارند.
این ۳۰۰ حساب کاربری دولتی روسیه شامل وزارتخانه‌های رسمی و پروفایل‌های سفارتخانه‌ها و همچنین حساب‌های کاربری مقام‌های عالی رتبه روسی هستند.
یکی از مقام‌های توئیتر نیز اعلام کرد: وقتی یک دولت در درگیری مسلحانه شرکت دارد دسترسی به خدمات آنلاین را در داخل کشور محدود یا مسدود می‌کند، در حالیکه خودش همچنان از همان خدمات برای پیشبرد مواضع و دیدگاه‌های خود استفاده می‌کنند، این یک عدم تعادل اطلاعاتی مضر ایجاد می‌کند.
                           ",https://www.asriran.com/003Uuo
833824,۱۴۰۱/۰۱/۱۷,فرهنگی/هنری,لنگه کفش سرقتی مجسمه تناولی چقدر می‌ارزید؟,پرویز تناولی از هنرمندان پرکاری محسوب می‌شود که تاکنون آثار زیادی را به موزه‌ها و شهرداری کشور اهدا کرده اما گویی که مسوولان وقت شهرداری و متولیان اماکنی که آثار در آنجا نصب شده‌اند، امانت‌دار خوبی نبوده اند.,"مدتی از خبر به سرقت رفتن لنگه کفش مجسمه پرویز تناولی در پارک شفق تهران می‌گذرد و در حالی که با توجه به تعطیلات نوروزی خبری از جزییات مرمت این اثر به گوش نرسیده بود، امروز تندیس تناولی درباره‌ی مرمت این اثر اطلاعات تازه‌ای داد.

به گزارش خبرنگار بخش تجسمی ایسنا، تندیس تناولی که مدیریت موزه تناولی را نیز برعهده دارد، با اشاره به این نکته که مرمت لنگه کفش به سرقت رفته برعهده موزه تناولی خواهد بود، درباره قیمت تخمین‌زده‌شده برای مرمت دوباره این لنگه کفش چنین گفت: «هزینه برآورد شده برای مرمت دوباره این اثر حدود ۴۰ میلیون تومان تخمین زده شده و این قیمت بر اساس ارزش برنز که در حال حاضر به کیلویی ۱.۸۰ رسیده، تخمین زده شده است.»
او در ادامه با اشاره به این نکته که هزینه مرمت این اثر برعهده شهرداری خواهد بود، درباره قابل اعتماد بودن این ارگان چنین اظهار کرد: «خانم و آقایی که ملاقات کردیم جدید  هستند و خیلی معتمد و آگاه بودند. امیداورم همه چیز به خوبی پیش برود.»دزدها دارند برنده می‌شوند؟پرویز تناولی از هنرمندان پرکاری محسوب می‌شود که تاکنون آثار زیادی را به موزه‌ها و شهرداری کشور اهدا کرده اما گویی که مسوولان وقت شهرداری و متولیان اماکنی که آثار در آنجا نصب شده‌اند، امانت‌دار خوبی نبوده اند؛ چراکه هر بار یا بخشی از آثار این هنرمند تخریب شده است و یا کلا به سرقت رفته‌ و اصلا دیگر دیده نشده‌.تندیس «تقدیس» یکی از این کارهاست که بارها در اصفهان مورد سرقت واقع شد و آخرین بار پس از مرمت این اثر توسط مسیح احمدی (شاگرد تناولی)، پنجم اسفند ماه ۹۹ بار دیگر به سرقت رفت و دیگر دیده نشد.


تندیس «تقدیس»، پیش از سرقت بخش میانی


پرویز تناولی در واکنش به این سرقت در متنی که در اختیار ایسنا قرار داده بود، چنین اظهار کرده بود: «زمانی که غلامرضا نیک‌پی، شهردار وقت تهران شروع به استفاده از گلدان در فضای شهر کرد، خیلی از این گلدان‌ها به سرقت رفت و وقتی به او گفتند که چرا همچنان به کار خود ادامه می‌دهی؟ پاسخ داد: آن‌قدر در شهر گل می‌کارم که مردم به دیدن آن عادت کنند و دیگر گلدان‌ها را ندزدند. در مورد مجسمه‌های شهری نیز همین قاعده باید برقرار باشد. باید شهرداری‌ها آن‌قدر مجسمه بسازند و بخرند و در معرض دید عموم قرار بدهند تا مردم چشمشان به دیدن این آثار هنری عادت کند. به عقیدۀ من سرقت مجسمه‌ها در اصفهان صرفاً جنبه مادی دارد و اگر به‌تبع آن شروع به انتقال آثار شهری به موزه کنند، دزدها برنده‌ شده‌اند. شهرداری اصفهان نباید اجازه بدهد که دزدها برنده شوند.»علاوه بر مجسمه «تقدیس» که به دیار فراموشی سپرده شد، پیشتر مجموعه «فرهاد کوه‌کن» تناولی نیز مورد بی‌مهری قرار گرفته بود.
هم‌زمان با خریداری تندیس «تقدیس»، مجموعه «فرهاد کوه‌کن» که شامل چهار نقش برجسته مسی بود نیز از سوی پرویز تناولی به مردم اصفهان اهدا شد و به موزه هنرهای معاصر این شهر انتقال یافت؛ اما سال‌هاست که یکی از این چهار اثر گم‌شده و پیگیری‌ها برای پیدا شدن آن بی‌ثمر مانده است.
بخشی از مجموعه «فرهاد کوه‌کن» که سرقت شد

                           ",https://www.asriran.com/003Uum
833823,۱۴۰۱/۰۱/۱۷,اجتماعی ,کوادکوپتر انتحاری چین با سرعت ۲۰۰ کیلومتر در ساعت (عکس),چینی ها با درک صحیح از توانایی و کاربرد زیاد مولتی روتورها به شدت در تولید و توسعه آن بویژه در حوزه نظامی در حال فعالیتند و در این رابطه این کوادکوپتر جدید با این ابعاد کوچک را رونمایی کردند که می تواند با سرعت ۲۰۰ کیلومتر در ساعت در امر شناسایی و انهدام اهداف به صورت انتحاری به کار گرفته شود.,,https://www.asriran.com/003Uul
833827,۱۴۰۱/۰۱/۱۷,بین الملل,آزاتبک اوموربکوف؛ قصابِ بوچا (+عکس),تصاویر وحشتناکی از قتل عام غیرنظامیان بوچا منتشر شده که گفته می‌شود توسط نیرو‌های روسی قبل از عقب نشینی انجام شده است.,"فعالان اوکراینی می‌گویند که فرمانده ارتش روسیه را که نسل‌کشی در بوچا را رهبری کرده شناسایی کرده‌اند.
آزاتبک اوموربکوف فرمانده ارتش روسیه است که تجاوز و قتل را در شهر بوچا اوکراین برنامه‌ریزی کرد به «قصاب بوچا» معروف شده است.
به گزارش فرارو،  انتشار عکسی متعلق به نوامبر سال گذشته از این فرمانده با یک کشیش ارتدکس جنجالی شده است.این کشیش به او پیش از فرستاده شدن به جنگ با اوکراین برکت داده است.
اوموربکوف گفت: ما تنها با اسلحه خود نمی‌جنگیم بلکه از روح و روانمان مایه می‌گذاریم.رئیس جمهوری اوکراین در سخنرانی دیروز خود در شورای امنیت سازمان ملل از تجاوز به زنان و قتل کودکان و خانواده‌ها و غیر نظامیان گفت و خواستار اخراج روسیه از شورای امنیت سازمان ملل شد و این کشور را متهم به ارتکاب جنایت جنگی کرد.
سرهنگ دوم اوموربکوف فرمانده تیپ ۶۴ است که در اشغال بوچا مشارکت داشت.تصاویر وحشتناکی از قتل عام غیرنظامیان بوچا منتشر شده که گفته می‌شود توسط نیرو‌های روسی قبل از عقب نشینی انجام شده است.
این کشتار بی رحمانه در روز‌های اخیر خشم جامعه جهانی را برانگیخته است و کشور‌های غربی را بر آن داشته تا ده‌ها دیپلمات مسکو را اخراج کنند و تحریم‌های بیشتری وضع کنند.
جیمز لانگمن، خبرنگار ABC با مردی محلی به نام میکولا مصاحبه کرده است. او گفت که سربازان روسی همه مردان زیر ۵۰ سال را کشتند و به او ۲۰ دقیقه فرصت دادند تا دوستانش را دفن کند.
وی گفت: که آن‌ها مردان را وادار کردند تا برهنه شوند تا اگر خالکوبی‌های نظامی روی بدنشان است شناسایی شوند. تمام این شهر صحنه جنایت است.
کرملین این اتهامات را رد کرده و مدعی شده است که تصاویر غیرنظامیان جعلی است که توسط خود اوکراینی‌ها به نمایش گذاشته شده است.
اوموربکوف که تصور می‌شود حدود ۴۰ سال دارد در سال ۲۰۱۴ از دیمیتری بولگاکوف، معاون وزیر دفاع روسیه مدال دریافت کرد. او اکنون متهم به سازماندهی تجاوز جنسی، غارت و قتل صد‌ها غیرنظامی اوکراینی است.

                                                                        و این هم آهنگی که هانیا رانی ، موسیقیدان لهستانی برای تراژدی اوکراین ساخته است: کلیک کنید
                           ",https://www.asriran.com/003Uup
833822,۱۴۰۱/۰۱/۱۷,اقتصادی,آخرین مقررات سفر به ایران اعلام شد,مسافران ورودی به کشور باید در محدوده ۷۲ ساعت مانده به پرواز، به انجام آزمایش PCR اقدام کنند و گواهی جواب منفی تست کرونا را به زبان انگلیسی به همراه داشته و از آخرین نوبت تزریق واکسن آن‌ها ۱۴ روز گذشته باشد.,"سخنگوی سازمان هواپیمایی کشوری ضمن اعلام حذف محدودیت‌های کرونایی مربوط به همه کشورها، آخرین مقررات پذیرش مسافران ورودی در پروازهای بین المللی به ایران را اعلام کرد.


به گزارش ایرنا از سازمان هواپیمایی کشوری، «میراکبر رضوی» اظهارداشت: براساس مصوبه یکصد و دوازدهمین جلسه ستاد ملی مدیریت بیماری کرونا، محدودیت‌های کرونایی مربوطه به همه کشورها حذف و تمامی مسافران بالای ۱۲ سال در پروازهای ورودی به ایران با تزریق دو دوز واکسن کرونا و داشتن تست‌های پی سی آر منفی، می‌توانند وارد کشور شوند.
وی افزود: مسافران ورودی به کشور باید در محدوده ۷۲ ساعت مانده به پرواز، به انجام آزمایش PCR اقدام کنند و گواهی جواب منفی تست کرونا را به زبان انگلیسی به همراه داشته و از آخرین نوبت تزریق واکسن آن‌ها ۱۴ روز گذشته باشد.
رضوی در ادامه افزود: همچنین در این جلسه مقرر شد، ایرلاینها برای صدور بلیت برای سفرهای هوایی به سامانه «ایران من» متصل باشد و کنترل مسافران جهت مدیریت بیماری کرونا از طریق سامانه مذکور صورت گیرد.

                           ",https://www.asriran.com/003Uuk
833819,۱۴۰۱/۰۱/۱۷,اجتماعی ,تحقیق پلیس برای زوایای پنهان توهین به مادر کودک اوتیسمی (فیلم),سرهنگ گودرزی رئیس پلیس فتا تهران:تحقیقات پلیس پیرو فیلم برخورد نامناسب یک فرد به بهانه پارک کردن یک خانم در محل پارک ویژه معلولان در حالی که فرزند اوتیسمی او نیز در ماشین همراهش بود ادامه دارد.,"کد ویدیو  دانلود    فیلم اصلی          
                            ",https://www.asriran.com/003Uuh
833821,۱۴۰۱/۰۱/۱۷,حوادث,کرج/ مرگ یک رفتگر در تصادف,راننده‌ خودرو سواری تاکسی است که به دلیل سرعت زیاد با کارگر در حال استراحت برخورد می‌کند.,"منابع کارگری در شهرکرج، از مرگ یک کارگر رفتگر شاغل در شهرداری کرج بر اثر حادثه تصادف خبر دادند.
یک منبع کارگری به خبرنگار ایلنا گفت: حادثه روز گذشته برای یک کارگر رفتگر در منطقه حصارک اتفاق افتاده است. کارگر فوت شده برای استراحت روی جدول نشسته بود که با خودرو تصادف می‌کند.
او با بیان اینکه رفتگرجان‌باخته به صورت حجمی تحت مسئولیت پیمانکار مشغول به کار بود، گفت: راننده‌ خودرو سواری تاکسی است که به دلیل سرعت زیاد با کارگر در حال استراحت برخورد می‌کند.
او تاکید کرد: رفتگران بیشترین تلفات انسانی را حین انجام کار بر اثر برخورد با خودرو دارند.                           ",https://www.asriran.com/003Uuj
833820,۱۴۰۱/۰۱/۱۷,اجتماعی ,وزش باد شدید طی چند روز آینده در تهران,بیشینه و کمینه دمای هوای پایتخت در روزهای چهارشنبه ۲۸ و ۱۶، پنجشنبه ۲۹ و۱۶، جمعه ۲۷ و ۱۸، شنبه ۲۳  و ۱۶ و یکشنبه ۲۲ و ۱۴ درجه سانتیگراد خواهد بود.,"اداره کل هواشناسی استان تهران اعلام کرد:طی پنج روز آینده وزش باد شدید گاهی خیلی شدید بویژه در نواحی جنوبی استان با احتمال خیزش موقت گرد و خاک پیش بینی می شود.


به گزارش ایرنا از اداره کل هواشناسی استان تهران، بر اساس بررسی داده‌ها و نقشه‌های پیش‌یابی هواشناسی، در ساعات عصر و شب پنجشنبه و شنبه در بعضی ساعات بارش باران در برخی مناطق همراه با رگبار و رعد و برق و در مناطق مستعد بارش تگرگ مورد انتظار است.
بر این اساس، از روز شنبه شاهد روند کاهش دما خواهیم بود.
این گزارش می افزاید: بیشینه و کمینه دمای هوای پایتخت در روزهای چهارشنبه ۲۸ و ۱۶، پنجشنبه ۲۹ و۱۶، جمعه ۲۷ و ۱۸، شنبه ۲۳  و ۱۶ و یکشنبه ۲۲ و ۱۴ درجه سانتیگراد خواهد بود.
 بر اساس این گزارش، ورامین با ۳۰ درجه سانتیگراد و فیروزکوه با  ۲ درجه سانتیگراد به ترتیب گرم‌ترین و سردترین نقاط استان تهران طی ۲۴ ساعت گذشته بودند.

                           ",https://www.asriran.com/003Uui
833769,۱۴۰۱/۰۱/۱۷,عمومی,مجهزترین و بهترین مرکز تصویربرداری چه خدماتی ارائه می دهد؟,,"تصویربرداری تشخیصی به مجموعه‌ای از آزمایشات مختلف گفته می‌شود که در طی آن پزشکان قادرند داخل بدن بیمار را ببینند. یک مرکز تصویربرداری تشخیصی دارای تجهیزات و متخصصان آموزش دیده برای انجام این آزمایشات است. پس از آن پزشک با بررسی نتایج حاصل از آزمایشات تصویربرداری، می‌تواند وجود یا عدم وجود بیماری را تشخیص دهد.

غربالگری برای بررسی مشکلات بالقوه در افراد سالم استفاده می‌شود. در صورت امکان، تلاش بر این است که حتی قبل از اینکه بیمار هر گونه علائمی را تجربه کند، بیماری تشخیص داده شود.
تصویربرداری تشخیصی و رادیولوژی به منظور بررسی و نظارت بر وضعیت سلامت فعلی، بررسی علائم مربوطه یا تایید تشخیص مورد استفاده قرار می‌گیرد. همچنین می‌توان از تصویربرداری تشخیصی برای هدایت درمان استفاده کرد، بنابراین پزشکان می‌توانند حداقل درمان‌های تهاجمی را ارائه دهند. در مراکز تصویربرداری تشخیصی از انواع ماشین‌های تصویربرداری استفاده می‌شود. از این دستگاه‌های تصویربرداری می‌توان به صورت جداگانه یا به صورت ترکیبی، بسته به نیازهای بیمار، استفاده کرد.
خدمات مراکز تصویربرداری تشخیصی
اشعه ایکس

اشعه ایکس به طیفی از امواج الکترومغناطیسی گفته می‌شود که شبیه به نور مرئی هستند. با این حال، بر خلاف نور، اشعه‌های X دارای انرژی بالاتری هستند و می‌توانند از اکثر اشیاء، از جمله بدن عبور کنند. اشعه X پزشکی برای تولید تصاویری از بافت‌ها و ساختارهای داخل بدن استفاده می‌شود.
اکثر آزمایشات رایج اشعه ایکس نیازی به نوبت‌گیری ندارند و بدون قرار قبلی انجام می‌شوند. در صورتی که معاینه پیچیده است و چیزی شبیه به بررسی اسکلتی است، بهتر است از قبل نوبت بگیرید. اشعه ایکس معمولی بین 10 دقیقه (انگشت) تا 45 دقیقه (بررسی کامل اسکلتی یا ستون فقرات) طول می‌کشد.
اشعه ایکس دندانی (رادیوگرافی) تصاویری از دندان‌ها نشان می‌دهد تا  دندانپزشک بتواند سلامت دهان و دندان را بررسی کند. این اشعه‌های ایکس با سطوح پایین تابش برای ضبط تصاویر داخلی دندان‌ها و لثه‌ها استفاده می‌شود، که می‌تواند به دندانپزشک در تشخیص مشکلاتی مانند حفره‌ها، پوسیدگی دندان، و دندان‌های نامرتب کمک کند.
سی‌تی اسکن
سی تی به معنی توموگرافی کامپیوتری است. سی‌تی یک دستگاه اشعه ایکس کامپیوتری است که برای تجسم بخش‌های بدن استفاده می‌شود. اسکنر متشکل است از یک میز و یک لوله سی تی. لوله سی تی اسکن شکلی شبیه دونات دارد، که منبع اشعه ایکس را در خود جای داده است. همانطور که بیمار روی تخت دراز کشیده، منبع اشعه ایکس در داخل لوله سی‌تی می‌چرخد. اطلاعات گرفته شده و توسط کامپیوتر، برای تولید یک تصویر دو بعدی، پردازش می‌شود.
سی‌تی اسکن نیز درست مانند یک اشعه ایکس معمولی بدون درد است. در صورت استفاده از کنتراست داخل وریدی، ممکن است احساس گرما کرده و در دهان خود طعم فلز حس کنید. این احساسات معمولا پس از چند دقیقه ناپدید می‌شوند.
خود اسکن چند ثانیه طول می‌کشد. کل روند به دلیل آماده‌سازی و جایگیری بیشتر طول می‌کشد. در صورت نیاز به کنتراست خوراکی، حدود 45 تا 60 دقیقه طول می‌کشد تا کنتراست به دستگاه گوارش برسد. در صورتی که نیازی به کنتراست خوراکی نباشد، کل آزمایش، از جمله زمان آماده‌سازی تزریقی درون وریدی و گفت وگو، حدود 15 تا 30 دقیقه طول می‌کشد. در بعضی موارد بسته به نیاز بیمار، اسکن اضافی مورد نیاز است.
ام آر آی

ام‌آرآی مخفف تصویربرداری رزونانس مغناطیسی است. (در صورتی که پزشک دستور ام‌آراِی { آنژیوگرافی تشدید مغناطیسی} را داد، این نیز نوعی ام‌آرآی است که به طور خاص شریان‌ها را مورد بررسی قرار می‌دهد. ام‌آرآی یک تکنولوژی پیشرفته است که برای پزشک امکان بررسی اندام‌های داخلی، رگ‌های خونی، عضلات، مفاصل، تومورها، مناطق عفونت و غیره را بدون استفاده از اشعه‌های X یا جراحی، فراهم می‌کند. ام‌آرآی بسیار امن و بدون درد است. در واقع، ام‌آرآی از نیروهای طبیعی استفاده می‌کند و اثرات مضری به همراه ندارد. باید بدانید که ام‌آرآی شما را در معرض هیچگونه تابش تابش مضری قرار نمی‌دهد.
دستگاه ام‌آرآی یک میدان مغناطیسی ایجاد می‌کند، امواج رادیوفرکانسی را به بدن ارسال می‌کند و سپس پاسخ را با یک کامپیوتر اندازه‌گیری می‌کند. سپس یک تصویر یا عکس از داخل بدن شما ایجاد می‌کند که بسیار واضح‌تر از سایر روش‌های دیگر است.
این آزمایش حدود 30 دقیقه تا یک ساعت به طول می‌انجامد. آزمایشات ام‌آرآی انواع مختلفی دارد. بسته به ناحیه اسکن شده، اتاق، و موقعیت شما ممکن است متفاوت باشد. برای شروع آزمایش، بیمار روی میز اسکن دراز می‌کشد. هنگامی که دستگاه شروع به کار می‌کند، صدای ضربه بلندی را می‌شنوید. این صداها هر زمان که تصاویر ام‌آرآی گرفته می‌شود، شنیده خواهد شد.
درست مانند صدای عکس گرفتن با دوربین! در صورت تمایل به شما هدفونی داده می‌شود که می‌توانید از آن استفاده کنید و موزیک گوش کنید. این موزیک می‌تواند به کاهش صدای دستگاه ام‌آرآی موقع عکس گرفتن، کمک کند.
با این‌حال، با اینکه ام‌آ‌رآی پرسر و صدا است اما بدون درد می‌باشد. تنها کاری که باید انجام دهید این است که ثابت بمانید. درست مانند وقتی که با دوربین عکس می‌گیرید و در صورت تکان خوردن عکستان تار می‌شود، ام‌آرآی نیز همینطور است. در صورت تکان خوردن ممکن است مجبور باشید دوباره آزمایش را انجام دهید.
اولتراسوند

اولتراسوند از امواج صوتی فرکانس بالا برای تولید تصاویر استفاده می‌کند. امواج صوتی از طریق یک دستگاه کوچک دستی به نام مبدل فرستاده و دریافت می‌شوند. امواج صوتی بازگردانده شده برای تولید تصاویر استفاده می‌شوند. این یک تکنیک بسیار دقیق است که می‌تواند برای تشخیص انواع مختلفی از ناهنجاری‌های بافت نرم استفاده شود.
آزمایش اولتراسوند توسط یک تکنسین آموزش دیده یا یک رادیولوژیست با تجربه انجام می‌شود. از آنجایی که اولتراسوند وابسته به اپراتور است، اغلب آزمایش توسط تکنولوژیست انجام می‌شود و سپس رادیولوژیست به منظور بررسی نواحی بیشتر و اطمینان از اینکه بهترین معاینه انجام شده، وارد عمل می‌شود. رادیولوژیست کسی است که تفسیر نهایی اطلاعات به دست آمده را ارائه می‌دهد.
فردی که مورد آزمایش قرار می‌گیرد روی برانکارد دراز کشیده و یا راحت روی صندلی لم می‌دهد. بسته به منطقه مورد بررسی ممکن است برای سهولت دسترسی به ناحیه و راحتی جایگیری، نیاز به پوشیدن لباس مخصوص باشد. یک ژل شفاف روی ناحیه مورد نظر اعمال می‌شود. مبدل اولتراسوند به طور مستقیم بر روی ژل قرار می‌گیرد تا تصاویر را تولید کند.
اولتراسوند شامل هیچ تابشی نیست و بسیار بی‌خطر است. هنگامی که برای چکاپ جنین در دوران بارداری به سونوگرافی مراجعه می‌کنید، قطعا با روش کار اولتراسوند آشنا می‌شوید.                           ",https://www.asriran.com/003Utt
833818,۱۴۰۱/۰۱/۱۷,اجتماعی ,میزبانی متروی تهران از مسافران روزه‌دار,همچنین پایگاه مشاوره “مسیر زندگی” نیز در ایستگاه‌های قلهک، شریعتی، حسین‌آباد، قیطریه و شهید زین‌الدین از ۲۰ فروردین تا ۱۳ اردیبهشت و از ساعت ۱۱ تا ۱۵ به‌منظور ارائه مشاوره در زمینه سؤالات دینی، مشاوره خانواده، مهارت زندگی و سبک زندگی اسلامی برپا می‌شود.,"همزمان با فرارسیدن ماه مبارک رمضان ایستگاه‌های منتخب متروی تهران با اجرای برنامه‌های متنوع این ماه و توزیع ""افطاری ساده""میزبان مسافران روزه‌دار است.
به گزارش ایلنا، سید محمد نقیب سرپرست معاونت امور فرهنگی و اجتماعی شرکت بهره‌برداری متروی تهران و حومه ضمن تبریک فرارسیدن ماه مبارک رمضان گفت: در روزهای پر خیر و برکت ماه مبارک رمضان و با هدف ایجاد فضای معنوی و روحانی، برنامه‌های متنوعی برای مسافران شهر زیرزمینی در حال اجرا است.
نقیب با اشاره به اینکه در لحظات ملکوتی اذان مغرب، در ایستگاه‌های منتخب متروی تهران با افطاری ساده میزبان مسافران روزه‌دار هستیم، افزود: این برنامه از ابتدا تا پایان ماه مبارک در ایستگاه‌های میدان حضرت ولی‌عصر (عج)، میدان آزادی، امام خمینی (ره)، آزادگان، تئاتر شهر، قائم، کرج‌، گلشهر، فرهنگسرا، راه‌آهن، شاهد و تهران (صادقیه) برگزار می‌شود.
وی تصریح کرد: فضاسازی تمامی ایستگاه‌های مترو با استفاده از کتیبه‌های فرهنگی شامل آیاتی از قرآن کریم و متون فرهنگی با عنوان ""سی تدبر، سی تلنگر"" در معرض نگاه مسافران قرار گرفته است. همچنین در کنار گیت‌های ایستگاه‌های مترو با استفاده از طرح‌های گرافیکی در قالب کات استند، برخی از مشاغل سخت و همچنین افرادی که به دلایل شرعی امکان روزه گرفتن ندارند ولی حال روزه‌داران را مراعات می‌کنند به تصویر کشیده شده تا فرهنگ و فضیلت روزه‌داری و لذت عبادت ترویج شود. 
سرپرست معاونت امور فرهنگی و اجتماعی شرکت بهره‌برداری متروی تهران و حومه، از نوسازی و تجهیز تعدادی از نمازخانه‌های ایستگاه‌های مترو خبر داد و گفت: پیش از آغاز ماه مبارک رمضان برنامه غبارروبی و تعویض فرش‌های فرسوده و همچنین تجهیز تعدادی از نمازخانه‌های ایستگاه‌های مترو انجام شد و مسافران می‌توانند در ساعات ملکوتی اذان ظهر و مغرب و با رعایت دستورالعمل‌های بهداشتی در نماز جماعت ایستگاه‌های منتخب شرکت نمایند. 
نقیب گفت: با همکاری و مشارکت فرهنگسرای مترو برنامه کرسی تلاوت با حضور قاریان ممتاز نوجوان در ایستگاه‌های امام خمینی (ره)، دروازه دولت و تئاتر شهر از ۲۰ تا ۳۱ فروردین‌ماه برگزار می‌شود و در ساعات اذان ظهر این قاریان به اجرای زنده تلاوت آیات کلام‌الله مجید و اذان می‌پردازند. 
محمد نقیب در ادامه به برپایی سه پایگاه مشاوره مذهبی ""نسیم بهشت""، ”مسیر بندگی” و پایگاه روان‌شناسی ""سایه مهر""اشاره کرد و گفت: پایگاه مشاوره ""نسیم بهشت"" به‌منظور پاسخگویی به سؤالات دینی و اعتقادی در ایستگاه‌های تجریش، دروازه‌دولت، شهرری‌، امام خمینی (ره)، دروازه‌شمیران، بهارستان‌، شادمان، نوبنیاد، میدان جهاد، میدان حضرت ولی‌عصر (عج)، آزادگان، شهید کلاهدوز، میدان آزادی، میدان شهدا، تئاتر شهر، تهران (صادقیه)، ارم سبز، میدان صنعت و مهدیه از ۱۴ فروردین تا ۱۱ اردیبهشت ۱۴۰۱ برپا است و شهروندان می‌توانند از ساعت ۱۴:۳۰ تا ۱۸:۳۰ به کارشناسان مربوطه مراجعه کنند.
همچنین پایگاه مشاوره “مسیر زندگی” نیز در ایستگاه‌های قلهک، شریعتی، حسین‌آباد، قیطریه و شهید زین‌الدین از ۲۰ فروردین تا ۱۳ اردیبهشت و از ساعت ۱۱ تا ۱۵ به‌منظور ارائه مشاوره در زمینه سؤالات دینی، مشاوره خانواده، مهارت زندگی و سبک زندگی اسلامی برپا می‌شود. 
بنا براعلام مدیریت ارتباطات و امور بین‌الملل شرکت بهره‌برداری متروی تهران و حومه؛ وی افزود: پایگاه مشاوره روان‌شناسی ""سایه مهر"" با مشارکت معاونت امور جوانان وزارت ورزش جوانان در ایستگاه‌های صادقیه، ارم سبز، امام خمینی (ره)، شهید کلاهدوز، آزادی، میدان حضرت ولی‌عصر (عج)، مهدیه، شهدا، راه‌آهن و نوبنیاد از ۱۷ فروردین تا ۱۱ اردیبهشت ۱۴۰۱ به ارائه خدمات می‌پردازد.                           ",https://www.asriran.com/003Uug
833812,۱۴۰۱/۰۱/۱۷,سیاست خارجی,نگرانی اسراییل از افزایش جمعیت شیعیان سوریه,بسیاری از مسلمانان شیعه در سوریه در بخش جنوبی این کشور زندگی می کنند که شامل بلندی های جولان سوریه در مرز با اسراییل می شود.,"روزنامه اسراییلی "" اسراییل هایوم"" در گزارشی نوشت اسرائیل از تغییر ترکیب جمعیتی سوریه پس از جنگ داخلی و افزایش جمعیت شیعه این کشور که می تواند همچون لبنان تهدیدی علیه اسراییل باشد، نگران است.
به گزارش عصرایران، در این گزارش آمده است:
با نزدیک شدن به پایان یک دهه جنگ داخلی سوریه، ارتش اسراییل تهدید جدیدی را ناشی از تغییرات جمعیتی و افزایش قابل توجه جمعیت مسلمانان شیعه و علوی در سوریه شناسایی کرده است.
نگرانی این است که با تغییر ترکیب جمعیتی سوریه پس از جنگ داخلی، ایران و حزب الله لبنان از این موقعیت برای جذب جوانان شیعه استفاده کنند، مانند آنچه در لبنان انجام دادند.
به نظر می رسد بشار اسد رییس جمهوری سوریه در تلاش است کشورش را به وضعیت مستقلی که قبل از جنگ داشت بازگرداند. در یک سال و نیم گذشته، به نظر می رسد اسد ""دوباره متولد شده است"" و کنترل بیش از 60 درصد از قلمروهایی را که قبل از سال 2011 تحت کنترل خود داشت، در اختیار دارد.
کنترل بر بقیه مناطق سوریه بین ترکیه و کردها تقسیم شده است. ایالات متحده و گروهي از شورشیان هم هنوز کنترل یک منطقه اصلی استان ادلب (در شمال غرب سوریه) را حفظ کرده اند.
جدای از تغییرات سرزمینی، جنگ باعث تغییرات جمعیتی نیز شد. در سال 2011، سوریه خانه 21.3 میلیون نفری بود که 59 درصد آن مسلمان سنی، 11 درصد مسلمان علوی و تنها 4 درصد شیعه بودند. با این حال، سرزمینی که در حال حاضر تحت کنترل اسد است تنها 10 میلیون نفر را در خود جای داده است که مسلمانان شیعه 10 درصد جمعیت و علوی ها 30 درصد هستند. به عبارت دیگر، اگر یک دهه پیش علوی ها حدود 15 درصد از جمعیت سوریه را تشکیل می دادند، اکنون حدود 40 درصد از جمعیت مناطق تحت کنترل اسد را تشکیل می دهند.

بسیاری از مسلمانان شیعه در سوریه در بخش جنوبی این کشور زندگی می کنند که شامل بلندی های جولان سوریه در مرز با اسراییل می شود. روستاهای ""قرفه"" و""سیده زینب"" محل زندگی جوامع بزرگ شیعی با جمعیت های هزاران نفری است.
روستای ""ساسا"" محل سکونت یک جامعه شیعی متوسط از چند ده تا چند صد نفر است و 8 روستای دیگر در این منطقه نیز محل استقرار جوامع کوچکتر شیعه هستند. در مجموع جمعیت شیعیان در آنجا رو به افزایش است.
در همین حال، با نزدیک شدن به پایان جنگ داخلی، نارضایتی غیرنظامیان سوری در حال افزایش است و جوانان، سوریه را ترک می کنند و فقر در این کشور موج می زند.
تجربه گذشته به ما آموخته است که محرک های تروریستی می توانند از طریق سازمان های خیریه ای که غذا و سوخت تهیه می کنند، از نارضایتی غیرنظامیان سوء استفاده کنند و بدین ترتیب قلب مردم را به دست آورند. حزب الله در لبنان و حماس در نوار غزه اینگونه عمل می کند.
جای تعجب نیست که ایران در تلاش است تا از وضعیت سوریه نه لزوما با موافقت اسد به نفع خود استفاده کند.
ایران زمینه مناسبی برای جذب نیرو از میان جمعیت شیعه سوریه دارد و بر اساس برآوردهای اسراییل، چند صد نفر قبلا توسط حزب‌الله یا ایران جذب شده‌اند.
مشخص نیست که آیا تشکیلات دفاعی و امنیتی اسراییل به طور کامل از روندهای جمعیتی در حال انجام آگاه هستند یا خیر. آنها می توانند با گذشت زمان اهمیت بیشتری پیدا کنند و به مشکلی تبدیل شوند که تهدیدی برای جبهه شمالی اسراییل باشد.
اگر واقعا این سناریو محقق شود، جبهه شمالی اسراییل خود را در محاصره حزب الله در مرز لبنان و شیعیان در مرز با سوریه خواهد دید.
در واقع، به لطف فعالیت‌های مداوم ارتش اسراییل، ایران برای به دست آوردن جایگاه نظامی در سوریه با مشکل مواجه است و فعالیت‌های ایران از هوا یا زمین خنثی می‌شود.
در سال گذشته، تعدادی یورش و چند ده کمین انجام شد که منجر به دستگیری حدود 15 سوری که به مرز نفوذ کرده بودند، شد که برخی از آنها برای اهداف خصمانه نفوذ کرده بودند.

جدا از فعالیت نظامی، اگر مقامات ارشد نظامی متوجه شوند که تغییرات جمعیتی یک تهدید واقعی است، احتمالا اقدامات استراتژیک برای مبارزه با آن امکان پذیر خواهد بود. این می تواند شامل استفاده از این واقعیت باشد که خود اسد از حضور ایران در کشورش راضی نیست.* اگر این مطب برایتان جالب بود، احتمالاً گزارش شیعیان غزه نیز می تواند خواندنی باشد:
فلسطینی هایی که شیعه می شوند: افتتاح اولین حسینیه در غزه
                            ",https://www.asriran.com/003Uua
833817,۱۴۰۱/۰۱/۱۷,فرهنگی/هنری,لنگه کفش سرقتی مجسمه تناولی چقدر می‌ارزید؟,علاوه بر مجسمه «تقدیس» که به دیار فراموشی سپرده شد، پیشتر مجموعه «فرهاد کوه‌کن» تناولی نیز مورد بی‌مهری قرار گرفته بود.,"ایسنا نوشت: مدتی از خبر به سرقت رفتن لنگه کفش مجسمه پرویز تناولی در پارک شفق تهران می‌گذرد و تندیس تناولی، دختر پرویز تناولی می‌گوید هزینه برآورد شده برای مرمت دوباره این اثر حدود ۴۰ میلیون تومان تخمین زده شده است.
 
تندیس تناولی که مدیریت موزه تناولی را نیز برعهده دارد، با اشاره به این نکته که مرمت لنگه کفش به سرقت رفته برعهده موزه تناولی خواهد بود، درباره قیمت تخمین‌زده‌شده برای مرمت دوباره این لنگه کفش چنین گفت: «هزینه برآورد شده برای مرمت دوباره این اثر حدود ۴۰ میلیون تومان تخمین زده شده و این قیمت بر اساس ارزش برنز که در حال حاضر به کیلویی ۱.۸۰ رسیده، تخمین زده شده است.»
 
او در ادامه با اشاره به این نکته که هزینه مرمت این اثر برعهده شهرداری خواهد بود، درباره قابل اعتماد بودن این ارگان چنین اظهار کرد: «خانم و آقایی که ملاقات کردیم جدید  هستند و خیلی معتمد و آگاه بودند. امیداورم همه چیز به خوبی پیش برود.»
 
پرویز تناولی از هنرمندان پرکاری محسوب می‌شود که تاکنون آثار زیادی را به موزه‌ها و شهرداری کشور اهدا کرده اما گویی که مسوولان وقت شهرداری و متولیان اماکنی که آثار در آن‌جا نصب شده‌اند، امانت‌دار خوبی نبوده‌اند؛ چراکه هر بار یا بخشی از آثار این هنرمند تخریب شده است و یا کلا به سرقت رفته‌ و اصلا دیگر دیده نشده‌ است.
 
تندیس «تقدیس» یکی از این کارهاست که بارها در اصفهان مورد سرقت واقع شد و آخرین بار پس از مرمت این اثر توسط مسیح احمدی (شاگرد تناولی)، پنجم اسفندماه ۹۹ بار دیگر به سرقت رفت و دیگر دیده نشد.
 
تندیس «تقدیس»، پیش از سرقت بخش میانی
 
پرویز تناولی در واکنش به این سرقت، چنین اظهار کرده بود: «زمانی که غلامرضا نیک‌پی، شهردار وقت تهران شروع به استفاده از گلدان در فضای شهر کرد، خیلی از این گلدان‌ها به سرقت رفت و وقتی به او گفتند که چرا همچنان به کار خود ادامه می‌دهی؟ پاسخ داد: آن‌قدر در شهر گل می‌کارم که مردم به دیدن آن عادت کنند و دیگر گلدان‌ها را ندزدند. در مورد مجسمه‌های شهری نیز همین قاعده باید برقرار باشد. باید شهرداری‌ها آن‌قدر مجسمه بسازند و بخرند و در معرض دید عموم قرار بدهند تا مردم چشمشان به دیدن این آثار هنری عادت کند. به عقیده من سرقت مجسمه‌ها در اصفهان صرفاً جنبه مادی دارد و اگر به‌تبع آن شروع به انتقال آثار شهری به موزه کنند، دزدها برنده‌ شده‌اند. شهرداری اصفهان نباید اجازه بدهد که دزدها برنده شوند.»
 
علاوه بر مجسمه «تقدیس» که به دیار فراموشی سپرده شد، پیشتر مجموعه «فرهاد کوه‌کن» تناولی نیز مورد بی‌مهری قرار گرفته بود.
 
هم‌زمان با خریداری تندیس «تقدیس»، مجموعه «فرهاد کوه‌کن» که شامل چهار نقش برجسته مسی بود نیز از سوی پرویز تناولی به مردم اصفهان اهدا شد و به موزه هنرهای معاصر این شهر انتقال یافت؛ اما سال‌هاست که یکی از این چهار اثر گم‌شده و پیگیری‌ها برای پیدا شدن آن بی‌ثمر مانده است.                           ",https://www.asriran.com/003Uuf
833813,۱۴۰۱/۰۱/۱۷,سیاست خارجی,آيا ایران از وقوع جنگ در اوكراين غافلگير شد؟ چرا؟,اطلاق مشخصه فكري- رفتاري جامعه ايران به كليت جنگ به عنوان يك امر استراتژيك، موجب تقليل مساله جنگ به «امر دفاعي- مقاومتي» شده و امكان فهم از مساله جنگ و مخاطرات آن را ناممكن كرده است.,"محمد دروديان تاریخ‌نگار در اعتماد نوشت:   
يادداشت حاضر را در پاسخ به پرسش مندرج در عنوان بحث و بر اساس مشاهدات و مطالعه آنچه در فضاي رسانه‌اي منتشر شده است، نوشته و در اين زمينه دسترسي مستقيم و كامل به بررسي‌هاي موجود در نظام كارشناسي و تصميم‌گيري كشور نداشته‌ام.
1- تا قبل از حمله روسيه به اوكراين كه از آن تحت عنوان «عمليات ويژه نظامي» نام برده شد، در هيچ‌يك از رسانه‌ها و نشريات و در اظهارات مقامات رسمي، افراد دانشگاهي و اعضاي مراكز مطالعاتي كشور، اظهارنظري مبني بر «احتمال حمله روسيه» به اوكراين مشاهده نشد. حداقل مي‌توان تاكيد كرد كه نظريه غالب در ايران، باور به «عدم وقوع جنگ» بود. بنابراين مي‌توان نتيجه گرفت ايران در مورد وقوع جنگ در اوكراين غافلگير شد. بر همين اساس در ادامه، علت غافلگيري در برابر وقوع جنگ بررسي خواهد شد.2- با فرض غافلگيري در مواجهه با جنگ اوكراين و در پاسخ به علت آن، به نظر مي‌رسد به دو دسته عواملِ اوليه و ثانويه مي‌توان اشاره كرد. درباره عوامل اوليه، مساله نخست، تمركز ايران بر «مذاكرات برجام» بود.
لذا بحران اوكراين و مذاكراتي كه صورت مي‌گرفت، بر اساس اين احتمال كه روسيه و امريكا توافق برجام را وجه‌المصالحه توافق در مورد اوكراين قرار مي‌دهند، موجب نوعي گمانه‌زني و نگراني و حتي منجر به اظهارنظر در همين زمينه شد كه در روزنامه‌هاي منتشرشده، قابل مشاهده است.
علاوه بر اين، «بي‌اعتمادي» به غرب در پايبندي به توافقات كه با خروج ترامپ از برجام تشديد شده بود، موجب شد در مناقشه روسيه با امريكا و اروپا در مورد اوكراين، نظرات روسيه و «اظهارات پوتين»، مبناي نتيجه‌گيري در مورد چشم‌انداز بحران اوكراين قرار بگيرد.
در حالي كه طبق نظر كارشناسان نظامي، استقرار بيش از 200 گردان نيروي نظامي با تركيب گروه رزمي در مرزهاي اوكراين، همراه با شكست در مذاكرات، نمي‌توانست تنها به دليل برگزاري رزمايش باشد و مناقشه موجود بدون هرگونه درگيري نظامي به پايان برسد.
3- به نظر مي‌رسد علل ثانويه در مقايسه با علل اوليه، از اهميت بيشتري برخوردار است زيرا اين امكان را فراهم مي‌كند كه در موارد مشابه نيز غافلگيري ايجاد شود و در صورت تداوم اين وضعيت، همواره احتمال غافلگيري در آينده وجود دارد.
مهم‌ترين علت ثانويه در غافلگيري براي پيش‌بيني احتمال وقوع جنگ كه بسيار بنيادين است، بي‌توجهي به «ماهيت مناقشات» در بحران اوكراين بود.
در واقع آنچه امكان استفاده از قدرت نظامي يا كنار گذاشتن آن را قابل پيش‌بيني مي‌كرد، توجه به ماهيت مناقشه بود كه بر اساس «تهديد امنيتي- موجوديتي» ميان روسيه و اوكراين جريان داشت و مورد بي‌توجهي قرار گرفت.
بنابراين اگر به ماهيت مساله مورد مناقشه ميان روسيه- اوكراين كه كيسينجر در 2014 به آن اشاره كرد (1)، توجه مي‌شد، احتمال وقوع جنگ قابل پيش‌بيني بود.
بنابراين بي‌توجهي به ماهيت مناقشه اوكراين- روسيه كه مانع از پيش‌بيني جنگ شد، ناظر بر بي‌توجهي به ماهيت جنگ و دلايل استفاده از قدرت نظامي، به عنوان يك امر استراتژيك و مخاطره‌آميز است.
منطق وقوع، ادامه و پايان جنگ، از منطق استراتژيك پيروي مي‌كند و بايد فراتر از ملاحظات سياسي- رسانه‌اي و تبليغاتي مورد توجه قرار بگيرد.
4- طبق اين برداشت از مفهوم جنگ، يكي ديگر از عوامل ثانويه كه با نظر به برخورداري جامعه ايران از تجربه جنگ قابل شناسايي است، در ادامه مورد اشاره قرار خواهد گرفت.
فرض بر اين است كه جنگ يك امر كلي و به هم پيوسته است. به اين معنا كه عوامل موثر در وقوع جنگ، منطق ادامه، گسترش، تشديد و زمان پايان دادن به آن را تعيين مي‌كند.
همچنين استفاده از ابزار مذاكره، غير از عمليات رواني و رسانه‌اي، براي حل‌وفصل اختلافات و پايان دادن به جنگ، بر همين اساس صورت خواهد گرفت.
مهم‌تر از آن، تعيين موقعيت‌ها، فرصت‌ها و تهديدات براي بازيگران نيز تابع نتايج و پيامدهاي جنگ است. بر پايه تعريف از ماهيت جنگ، اين پرسش وجود دارد كه چرا در جامعه و نظام نُخبگي ايران، با وجود برخورداري از تجربه هشت سال جنگ با عراق و بيش از سه دهه وقوع بحران و جنگ در محيط امنيتي جمهوري اسلامي ايران، در بزنگاه تاريخي نظير بحران اوكراين، نظرات دقيق و عميق از مساله جنگ و احتمال وقوع آن ارايه نمي‌شود؟
به عبارت ديگر چرا غافلگيري در برابر وقوع جنگ به يك عادت تكرارپذير تبديل شده است؟
5- به نظر مي‌رسد در پاسخ به پرسش پيش‌گفته كه در واقع يكي ديگر از عوامل ثانويه را آشكار مي‌كند، مساله اساسي جامعه ما، ريشه در برداشت رايج از تجربه جنگ با عراق دارد كه در چارچوب مفهوم «دفاع‌مقدس» صورت‌بندي مي‌شود.
بدون ترديد رفتار فردي- اجتماعي جامعه ايران در برابر تجاوز عراق، دفاعي بوده، اما آنچه به مدت هشت سال بر كشور و ميان ايران و عراق به عنوان يك كليت تفكيك‌ناپذير حاكم شد، جنگ به عنوان يك امر استراتژيك و مخاطره‌آميز بود. در نتيجه اطلاق مشخصه فكري- رفتاري جامعه ايران به كليت جنگ به عنوان يك امر استراتژيك، موجب تقليل مساله جنگ به «امر دفاعي- مقاومتي» شده و امكان فهم از مساله جنگ و مخاطرات آن را ناممكن كرده است.
6- عارضه يادشده در تقليل مفهوم جنگ، علاوه بر اينكه امكان صورت‌بندي بخش مهمي از تحولات جنگ را كه پس از فتح خرمشهر در خاك عراق ادامه يافت، دشوار كرده، در عمل مانع از پشتيباني تئوريك از نفوذ و موقعيت استراتژيك ايران در منطقه شده است.
چنانكه هم‌اكنون نقش استراتژيك و تاريخي جمهوري اسلامي ايران در منطقه، در چارچوب مفهوم «دفاع از حرم» تعريف مي‌شود. در حالي كه هزينه‌هاي «فشار حداكثري» و تداوم تهديدات كنوني، به دليل برخورداري ايران از يك موقعيت استراتژيك و بازدارنده در برابر استراتژي منطقه‌اي امريكا، صورت گرفته و مي‌گيرد.
ناتواني در فهم از مساله جنگ به عنوان يك امر استراتژيك، مانع از فهم عميق از موقعيت استراتژيك ايران در منطقه و ضرورت تامين الزامات بنيادين آن، ازجمله حمايت افكار عمومي و ايجاد هماهنگي ميان مولفه‌هاي قدرت نظامي با اطلاعاتي، امنيتي، ديپلماتيك و رسانه‌اي خواهد شد.
مهم‌تر آنكه در امتداد اين رويارويي‌هاي استراتژيك، با ظرفيت امكان‌پذيري وقوع جنگ، بايد دستاوردهاي حاصل از حضور و نفوذ منطقه‌اي به ارتقا و تعميق موقعيت راهبردي ج.ا.ايران تبديل شود.
تحقق اين مهم، راه‌حل‌ها و مراحل و ابزار آن بر فهم عميق از مساله جنگ، به عنوان ابزار تامين اهداف سياسي استوار است كه تاكنون چندان به آن توجه نشده است.
پاورقي1- كيسينجر در اين زمينه مي‌گويد: اگر قرار است اوكراين زنده بماند و پيشرفت كند، نبايد به پايگاهي براي يك طرف عليه طرف ديگر تبديل شود. [يعني بايد اعلام بي‌طرفي كند.]                           ",https://www.asriran.com/003Uub
833814,۱۴۰۱/۰۱/۱۷,اقتصادی,رشد ۴۶ درصدی نرخ اجاره‌بهای مسکن,رشد ماهانه شاخص کرایه مسکن اجاری طی اسفندماه امسال در شهر تهران و کل مناطق شهری به ترتیب ۴ صدم درصد و ۱.۲ درصد بوده است.,"تسنیم: بر اساس گزارش بانک مرکزی نرخ اجاره بهای مسکن در شهر تهران طی اسفند ۱۴۰۰ نسبت به ماه مشابه سال ۹۹ بالغ بر ۴۶ درصد افزایش یافته است.
 
مطابق آمار بانک مرکزی شاخص کرایه مسکن اجاری در شهر تهران و کل مناطق شهری طی اسفندماه سال گذشته حاکی از رشد به ترتیب ۴۵.۸ و ۵۰.۲ درصد نسبت به اسفندماه سال ۹۹ است.
 

 
رشد ماهانه شاخص کرایه مسکن اجاری طی اسفندماه امسال در شهر تهران و کل مناطق شهری به ترتیب ۴ صدم درصد و ۱.۲ درصد بوده است.
 
در زمان حاضر حدود ۸ میلیون خانوار مستأجر در کشور داریم که تا چند هفته دیگر درگیر جایجایی احتمالی و تمدید قرارداد‌های خود می‌شوند.
 
بر اساس اعلام معاون وزیر راه و شهرسازی قرار است برای کنترل بازار اجاره مسکن، در قالب طرح اجاره‌داری حرفه‌ای ۳۰۰ هزار واحد در کشور ساخته شود.
 
محمودزاده در این‌باره گفته است: این واحد‌ها در زمین‌های ۹۹ ساله ساخته خواهد شد تا به این ترتیب بازار اجاره مسکن قابل کنترل شود.
 
حال باید دید آیا طرح اجاره‌داری حرفه‌ای پس از سال‌های وعده و وعید عملیاتی می‌شود یا خیر؟ و این‌که آیا این برنامه می‌تواند در زمان مناسب به‌عنوان سرعت‌گیر افزایش قیمت اجاره مسکن عمل کند؟                           ",https://www.asriran.com/003Uuc
833810,۱۴۰۱/۰۱/۱۷,فرهنگی/هنری,واکنش تهیه‌کننده فرانسوی «قهرمان» به شکایت علیه اصغر فرهادی,گاهی در اخبار ایران داستان‌هایی درباره افراد بسیار متوسطی دریافت می‌کنید که در زندگی روزمره‌شان کارهایی انجام می‌دهند که بسیار نوع دوستانه است.,"تهیه‌کننده فرانسوی فیلم «قهرمان» که سابقه طولانی همکاری با اصغر فرهادی دارد، درباره شکایت مطرح شده علیه این کارگردان ایرانی بیانیه‌ای منتشر کرد.

به گزارش ایسنا، «الکساندر ماله‌-گی» تهیه‌کننده فرانسوی فیلم «قهرمان» در باره شکایت مطرح شده علیه اصفر فرهادی و فیلمش در بیانیه ای اعلام کرد که هنوز هیچ حکم قطعی و الزام آور قانونی در مورد این پرونده وجود ندارد، بلکه تحقیقات مقدماتی درباره این که آیا موضوع در دادگاه بررسی شود یا خیر انجام شده و در نهایت تصمیم بر آن شده این پرونده در دادگاه بررسی شود. 
او که رئیس کمپانی تولید و توزیع فیلم ممنتوپیکچرز در پاریس است همچنین گفت که دادگاه ایران در بررسی اولیه خود، بر اساس تحقیقات انجام شده، هرگونه ادعای احتمالی مسیح زاده در رابطه با درآمدهای حاصل از فیلم «قهرمان» را رد کرده است.
او در بخش‌هایی از این بیانیه‌ آورده است: «قهرمان» هشتمین فیلم من با اصغر فرهادی به عنوان پخش کننده و چهارمین فیلم من به عنوان تهیه کننده است. ما با هم دو اسکار بهترین فیلم خارجی و جوایز زیادی در جشنواره فیلم کن از جمله جایزه بزرگ برای «قهرمان» دریافت کرده ایم.
من به اصغر فرهادی که او را یکی از بااستعدادترین و خلاق‌ترین کارگردانان جهان می‌دانم اعتماد مطلق دارم. می‌دانم که یکی از شاگردان سابق او که زیر نظر او یک فیلم مستند کارگردانی کرده و یک زندانی سابق که داستانش از جمله از منابع الهام اصغر فرهادی برای فیلم بوده است، در ایران در رابطه با فیلم «قهرمان» شکایت کرده ‌اند.
من با وکیل ایرانی فرهادی در تماس بوده ام و از نتیجه این شکایات مطلع شده‌ام. با توجه به اطلاعات نادرستی که توسط مطبوعات منتشر شده، فکر می کنم که لازم است همه از تصمیم بازپرس قضایی در تاریخ ۲۳ اسفند ۱۴۰۰ در ایران در مورد این فیلم مطلع شوند.
نقش بازپرس قضایی تحقیق، جمع آوری شواهد و تصمیم گیری در مورد رسیدگی یا عدم رسیدگی به پرونده در دادگاه است.
رای بازپرس قضایی به شرح زیر اعلام شد:

وی این ادعا را رد کرد که آبروی زندانی سابق توسط فیلم لطمه خورده و از ارجاع آن به دادگاه خودداری کرد.
وی این ادعا را مبنی بر اینکه خانم مسیح زاده باید از درآمدهای حاصل از بهره برداری از فیلم برخوردار باشد را رد کرد و از ارجاع آن به دادگاه خودداری کرد.
وی ادعای خانم مسیح زاده را به دلیل نقض کپی رایت فیلم مستند خود به دادگاه ارجاع داد.

ما قویا اعتقادداریم که دادگاه شکایت خانم مسیح زاده را رد می‌کند، با توجه به اینکه داستان این زندانی سال ها قبل از انتشار مستند ""دو سر برد، دو سر باخت"" هم در مقالات مطبوعاتی و هم در گزارش های تلویزیونی افشا شده است.
پیش از این کارشناسان مختلف در ایران مقالاتی را در تحلیل این پرونده منتشر کرده‌اند و نتیجه نهایی را به نفع اصغر فرهادی می‌دانند. فکر می‌کنم در اینجا مهم است که تأکید کنیم «قهرمان»، مانند دیگر فیلم‌های اصغر فرهادی، موقعیت‌های پیچیده‌ای دارد که در آن زندگی شخصیت‌ها بر روی یکدیگر بنا شده است.
داستان این زندانی سابق که طلا را در خیابان پیدا می کند و آن را به صاحبش پس می دهد، تنها نقطه شروع داستان «یک قهرمان» است. باقیمانده داستان توسط فرهادی خلق شده است. 
فرهادی سال گذشته در حاشیه جشنواره کن به ورایتی گفته بود که منبع الهام ساخت فیلم «قهرمان»، گزارش خبری روزنامه‌ها بوده است: «گاهی در اخبار ایران داستان‌هایی درباره افراد بسیار متوسطی دریافت می‌کنید که در زندگی روزمره‌شان کارهایی انجام می‌دهند که بسیار نوع دوستانه است و این نوع رفتار انسانی آنها را برای چند روز در جامعه بسیار مورد توجه قرار می دهد و سپس فراموش می‌شوند. داستان ظهور و سقوط این نوع افراد واقعاً چیزی بود که برای من جالب بود.»
                           ",https://www.asriran.com/003UuY
833811,۱۴۰۱/۰۱/۱۷,اقتصادی,سود یک روزه ایلان ماسک از توییتر، ۷ برابر درآمد توییتر در سه سال گذشته (اینفوگرافیک),,,https://www.asriran.com/003UuZ
833806,۱۴۰۱/۰۱/۱۷,اجتماعی ,لحظه سرقت مسلحانه ناموفق از یک طلافروشی در شوش دانیال خوزستان (فیلم),سارقین با در دست داشتن سلاح گرم وارد مغازه طلافروشی شده و قصد سرقت تمام اموال مغازه مورد نظر را داشتند که با مقاومت صاحب طلا فروشی موفق به انجام سرقت نشده و خوشبختانه از محل متواری شدند./خبرفوری,"کد ویدیو  دانلود    فیلم اصلی          
                           ",https://www.asriran.com/003UuU
833809,۱۴۰۱/۰۱/۱۷,اقتصادی,نماینده مجلس: تا کی می‌خواهیم ارابه های نعش کش داشته باشیم؟ واردات خودرو را آزاد کنید,در تعطیلات امسال بیش از ۷۰۰ کشته در جاده ها داشتیم، باید عرصه رقابت در بازار خودرو را ایجاد کنیم تا مردم بتوانند خودرو با کیفیت سوار شوند.,"نماینده مردم علی آباد کتول در مجلس شورای اسلامی از وزیر صنعت خواست تا اجازه دهد طبق مصوبه تلفیق واردات خودرو انجام شود تا عرصه رقابت در بازار خودرو را ایجاد شده و مردم بتوانند خودرو با کیفیت سوار شوند.

به گزارش ایسنا، رحمت الله نوروزی در جلسه علنی امروز (چهارشنبه) مجلس شورای اسلامی ضمن تسلیت شهادت روحانی در حرم رضوی بیان کرد: از سفر رئیس جمهور و هیات دولت به استان گلستان و شهرستان علی آباد کتول تشکر می کنم و امیدواریم مصوبات سفر هرچه سریع تر محقق شود.
وی ضمن قدردانی از اعضای کمیسیون تلفیق که با افزایش قیمت گندم موافقت کردند، گفت: از دولت نیز تشکر و قدردانی می کنیم که با این موضوع موافقت کردند. در بحث آفتابگردان، سویا، کلزا و پنبه نیز با توجه به هزینه های داشت، کاشت و برداشت می خواهیم که افزایش قیمت آنها را نیز رئیس جمهور، وزیر جهاد کشاورزی و مسئولین تعیین قیمت محصولات کشاورزی ای ن موضوع را دنبال کنند.
عضو کمیسیون کشاورزی، آب و منابع طبیعی مجلس یازدهم در رابطه با گرانی خرما، گوشت قرمز و مواد لبنی و گرانی دارو و تجهیزات به وزرای جهاد کشاورزی و بهداشت تذکر داد و گفت: امروز مردم مستضعف، بازنشستگان و کارمندان در هزینه های دارو و درمان مانده اند.
نوروزی در بحث خودرو به وزیر صمت نیز تذکر داد و عنوان کرد: در تعطیلات امسال بیش از ۷۰۰ کشته در جاده ها داشتیم، تا کی می‌خواهیم ارابه های نعش کش را داشته باشیم؟ باید اجازه دهید طبق مصوبه تلفیق واردات خودرو داشته باشیم و عرصه رقابت در بازار خودرو را ایجاد کنیم تا مردم بتوانند خودرو با کیفیت سوار شوند.
نماینده مردم علی آباد کتول از وزیر نیرو گفت: تحقق فاز دو نیروگاه علی آباد کتول خواسته مردم شهرستان است و با توجه به قطعی آب و برق در سال گذشته، این موضوع را عملیاتی کنید.* اگر می خواهید بدانید در صورت عادی شدن وضعیت خودرو و آزادسازی واردات آن قیمت خودروهای خارجی مثل تویوتا و هیوندایی در ایران چقدر می شود، این گزارش را بخوانید. معلوم است که عده ای نمی خواهند قیمت ها به آنچه در این گزارش آمده تنزل یابد و متاسفانه تا حالا هم که آنها توانسته اند!
                           ",https://www.asriran.com/003UuX
833807,۱۴۰۱/۰۱/۱۷,اجتماعی ,برخورد نامناسب راننده‌ای با مادر کودک مبتلا به اوتیسم (فیلم),شب گذشته فیلمی در فضای مجازی منتشر شد که در آن فردی به بهانه پارک کردن یک خانم در محل پارک ویژه معلولان در حالی که فرزند اوتیسمی او نیز در ماشین همراهش بوده با وی برخورد نامناسبی کرده و علاوه بر توهین به این خانم به وسیله نقلیه او هم آسیب می‎رساند.,"کد ویدیو  دانلود    فیلم اصلی          
                            ",https://www.asriran.com/003UuV
833808,۱۴۰۱/۰۱/۱۷,ورزشی,تصمیم جنجالی فیفا برای جام جهانی قطر,مرکز بین‌المللی مطالعات ورزشی (CIES) در مطالعه‌ اخیرش نشان داد که توپ به‌طور متوسط در لیگ قهرمانان اروپا فقط در ۶۰.۲ درصد از زمان بازی فعال است.,"تسنیم نوشت: بازی‌های بیست‌ودومین دوره مسابقات جام جهانی ممکن است با حداقل ۱۰ دقیقه وقت اضافه برگزار شود.



فدراسیون جهانی فوتبال (فیفا) تمایل دارد قبل از جام جهانی ۲۰۲۲ قطر، قوانین جدیدی را در مورد زمان بازی مؤثر معرفی کند. زمان بازی مؤثر در سال‌های اخیر به یک موضوع داغ تبدیل شده است، چون بسیاری شکایت دارند که در برخی از بازی‌ها به‌سختی حتی ۶۰ دقیقه بازی واقعی انجام می‌شود. مرکز بین‌المللی مطالعات ورزشی (CIES) در مطالعه‌ اخیرش نشان داد که توپ به‌طور متوسط در لیگ قهرمانان اروپا فقط در ۶۰.۲ درصد از زمان بازی فعال است.
روزنامه ایتالیایی «کوریره دلو اسپورت» در این زمینه گزارش داد؛ فیفا می‌خواهد میزان زمان بازی مؤثر در مسابقات را در آستانه جام جهانی ۲۰۲۲ در قطر افزایش دهد اما ابتدا باید از اتحادیه بین‌المللی فوتبال (IFAB) به‌عنوان تنها نهاد قانونگذار در فوتبال، چراغ سبز دریافت کند.
برآوردهای فعلی حاکی از آن است که مسابقات جام جهانی ۲۰۲۲ می‌تواند حداقل ۱۰ دقیقه وقت اضافه داشته باشد تا این مشکل حل شود، تأیید این پیشنهاد به‌طور مستقیم از سوی جانی اینفانتینو رئیس فیفا اعلام شد.

                           ",https://www.asriran.com/003UuW
833805,۱۴۰۱/۰۱/۱۷,اقتصادی,تعویض پلاک خودروی ارزان‌قیمت چند میلیون آب می‌خورد؟,"ما به‌عنوان نمونه، یک ""کوئیک سری S  مدل 1400"" را در نظر می‌گیریم؛ با مراجعه به درگاه پرداخت مبلغ نقل و انتقال خودرو در پرتال سازمان امور مالیاتی و وارد کردن پلاک خودرو، مبلغ یک میلیون و  224 هزار تومان به عنوان مالیات تعیین می‌شود!","تسنیم نوشت: با شیوه جدید اخذ مالیات نقل‌وانتقال خودرو که الزاما مالیات خودرو قبل از مراجعه به مراکز تعویض پلاک اخذ می‌شود، یک تعویض پلاک ساده برای خودرو حدود ۱۵۵ میلیونی (با درنظر گرفتن حذف هزینه ثبت در دفاتر اسناد رسمی) حدود ۲ میلیون تومان برای شما آب می‌خورد!



پس از بالا گرفتن منازعه بر سر ""برگ سبز خودرو"" و مقاومت دفاتر اسناد رسمی برای اجبار مالکان وسایل نقلیه برای ثبت نقل و انتقال خودرو در دفاتر، در نهایت صدور بخشنامه داستان کل کشور مبنی رسمی بودن برگ سبز خودرو و اختیاری بودن ثبت در دفاتر اسناد رسمی، تقریباً از اواسط سال گذشته مراجعات مردمی به دفاتر برای ثبت نقل و انتقال خودرو به حدود صفر رسید.
اما در این میان، با توجه به عدم ثبت نقل و انتقال خودرو در دفاتر اسناد رسمی، مسئله دریافت مالیات نقل و انتقال خودرو که قبلا در هنگام ثبت در دفاتر اخذ می‌شد، تبدیل به یک مسئله شد؛ در راستای حل این مسئله و بر اساس تفاهم ناجا و سازمان امور مالیاتی، مقرر شد که از ششم فرودین ماه جاری، مالکین وسایل نقلیه پیش از مراجعه به مراکز تعویض پلاک، ملزم به پرداخت مالیات نقل و انتقال خودرو معادل یک درصد ارزش خودرو برای خودروهای داخلی و 2 درصد ارزش خودرو برای خودروهای وارداتی شوند!
مکانیزم اجرای این شیوه اخذ مالیات نقل و انتقال خودرو هم به این صورت تعبیه شده که در حال حاضر برای اخذ نوبت اینترنتی برای تعویض پلاک، ابتدا باید وارد درگاه سازمان امور مالیاتی شده و مبلغ کامل مالیات نقل و انتقال خودرو خود را به‌صورت برخط پرداخت کنید و در ادامه با مراجعه به سامانه نوبت‌دهی تعویض پلاک ناجا به آدرس nobatdehi.epolice.ir، مرکز تعویض پلاک و زمان موردنظر خود را انتخاب کنید.
با این شیوه جدید اخذ مالیات نقل و انتقال خودرو، عملاً بدون پرداخت مبلغ مالیات خودرو، دیگر امکان اخذ نوبت تعویض پلاک در هیچ مرکزی در کشور وجود نخواهد داشت! یعنی برخلاف آنچه که طی این مدت، کانون سردفتران مدعی بود مبنی بر کاهش درآمد مالیاتی دولت به دلیل حذف دفاتر اسناد رسمی از فرایند نقل و انقال خودرو، درآمد دولت از ناحیه نقل و انتقال خودرو به شدت افزایش خواهد داشت چرا با این شیوه جدید، تمام کسانی که قصد خرید و فروش خودرو و تعویض پلاک دارند باید قبل از هر نقل و انتقالی، مالیات خودرو خود را به صورت تمام و کمال پرداخت کنند!
اما حالا ببینیم یک تعویض پلاک ساده با رویه جدیدی که از ششم فرودین ماه جاری به اجرا درآمده است، برای خریدار و فروشنده خودرو چقدر آب می‌خورد؟!
ما به‌عنوان نمونه، یک ""کوئیک سری S  مدل 1400"" را در نظر می‌گیریم؛ با مراجعه به درگاه پرداخت مبلغ نقل و انتقال خودرو در پرتال سازمان امور مالیاتی و وارد کردن پلاک خودرو، مبلغ یک میلیون و  224 هزار تومان به عنوان مالیات تعیین می‌شود!
با مراجعه به مرکز تعویض پلاک، مبلغ 170 هزار تومان هم بابت عوارض شهرداری سال 401 اخذ  می‌شود (با فرض تسویه بودن عوارض این خودرو تا 1400)، همچنین مبلغ 370 هزار تومان هم برای این مدل خودرو بابت خود پلاک از شما دریافت می‌شود!
یعنی در مجموع با احتساب مبلغ مالیات پرداختی، عوارض شهرداری و هزینه پلاک خودرو، یک تعویض پلاک ساده برای خودرویی مثل کوییک مدل 1400 که در حال حاضر بهای کارخانه آن حدود 155 میلیون تومان است، برای شما یک میلیون و 764 هزار تومان آب خواهد خورد!

                           ",https://www.asriran.com/003UuT
833804,۱۴۰۱/۰۱/۱۷,ورزشی,تور جام جهانی قطر، ۱۴۰ میلیون/ بلیت جایگاه ویژه ۷۰ میلیون تومان,در حال حاضر هم برخی آژانس‌های هواپیمایی، تورهای جام جهانی قطر را پیش‌فروش می‌کنند. هزینه آن هم بستگی به تعداد بازی مورد نظر و تور دارد.,"تجارت‌نیوز نوشت: رئیس کمیسیون گردشگری اتاق مشترک بازرگانی ایران و قطر می‌گوید هنوز مجوز تور جام جهانی قطر برای آژانس‌های هواپیمایی صادر نشده است. در همین حال برخی از آژانس‌های هواپیمایی فروش تور جام جهانی را شروع کرده‌اند. تورهای ۵۰ میلیون تومانی تا ۱۳۷ میلیون تومانی.



هنوز مجوزی برای آژانس‌های مسافرتی برای فروش بلیت رقابت‌های جام جهانی صادر نشده است. با این حال برخی از آژانس‌ها از حالا برای بلیت‌فروشی و تور جام جهانی قطر دست به کار شده‌اند. تورهای ۵۰ میلیون تومانی تا ۱۳۷ میلیون تومانی.
حدود هشت ماه دیگر تا جام جهانی قطر مانده است. خرید بلیت برای تماشای بازی‌های جام جهانی برای ایرانیان اما چندان کار راحتی نیست. در حال حاضر فقط کسانی می‌توانند بلیت بخرند که ویزا کارت و کردیت کارت‌های بین‌المللی داشته باشند.
مرحله دوم بلیت‌فروشی فیفا از روز گذشته، ۱۶ فروردین آغاز شد. فروش بلیت جام جهانی قطر از طریق فیفا تا ساعت ۱۳:۳۰ هشتم اردیبهشت ادامه دارد.
هزینه تور جام جهانی قطر چند؟
محمد میرانی، رئیس کمسیون گردشگری و عضو هیأت مدیره اتاق مشترک بازرگانی ایران و قطر می‌گوید: «در صورت صدور مجوز برای تورهای جام جهانی، ایرانیان می‌توانند با ۱۰۰ میلیون تومان بازی‌های ایران را در یک تور ۱۳ روزه تماشا کنند.»
این در حالی است که در حال حاضر هم برخی آژانس‌های هواپیمایی، تورهای جام جهانی قطر را پیش‌فروش می‌کنند. هزینه آن هم بستگی به تعداد بازی مورد نظر و تور دارد.
مسئول فروش یکی از این آژانس‌ها می‌گوید: «تور سه روزه، هفت روزه و ۱۱ روزه برای جام جهانی قطر داریم. هزینه تور سه روزه، دو هزار و ۸۰۰ دلار، هفت روزه سه هزار و ۸۰۰ دلار و تور جام جهانی ۱۱ روزه چهار هزار و ۸۰۰ دلار می‌شود.»
به عبارتی با نرخ فعلی دلار، تور سه روزه حدود ۷۹ میلیون تومان، تور هفت روزه ۱۰۸ میلیون تومان و تور ۱۱ روزه حدود ۱۳۷ میلیون تومان می‌شود.

                           ",https://www.asriran.com/003UuS
833803,۱۴۰۱/۰۱/۱۷,حوادث,جزییاتی از هویت ضارب سه روحانی در مشهد/ عبداللطیف مرادی ۲۱ ساله و ازبک تبار است,6 متهم به همکاری با او، از جمله دو برادر عبداللطیف مرادی نیز توسط نیروهای امنیتی دستگیر شده‌اند و تحقیقات از آنها ادامه دارد. (عکس: ضارب فرد سمت راست),"روز گذشته (سه شنبه 16 فروردین) فردی مسلح به سلاح سرد (چاقو) با حمله به سه روحانی در صحن پیامبر اعظم حرم امام رضا(ع) در مشهد یکی از آنها را به شهادت رساند و دو روحانی دیگر را زخمی کرد که حال یکی از آنها همچنان وخیم است.
به گزارش تسنیم؛ ضارب، فردی 21 ساله، به نام عبداللطیف مرادی، ازبک تبار است که یکسال پیش به صورت غیرقانونی از مرز پاکستان وارد ایران شده و سپس در مشهد مقدس اقامت گزیده است.او به همراه برادرش در یک باربری در مشهد کار می‌کردند و در منطقه مهرآباد مشهد سکونت داشته‌اند.عبداللطیف مرادی برخلاف مسلمانان اهل سنت، دارای تفکرات تکفیری است که شیعیان را رافضی و مجوس می‌داند و معتقد است باید خون آنان ریخته شود.وی ساعت 13 روز گذشته (سه شنبه 16 فروردین) با همراه داشتن چاقوی نسبتاً بزرگی وارد حرم رضوی می شود و در صحن پیامبر اعظم منتظر می‌ماند تا به افرادی که در لباس روحانیت هستند حمله کند.
بدین ترتیب او ساعت 14 و 16 دقیقه به سمت سه روحانی حمله کرده و با ضربات چاقو آنها را مورد ضربه قرار می‌دهد.
خبرنگار تسنیم کسب اطلاع کرد که او فقط به یکی از این روحانیون 20 ضربه چاقو زده است که احتمالاً  همان طلبه ای است که به شهادت نائل شد.شنیده شده که او در برخی شبکه‌های اجتماعی با عناوین متعددی مانند عبداللطیف السلفی، حسن مرادی و ابوالعاقب الموحّد نیز فعالیت داشته و به دنبال نشر تفکرات تکفیری و مقابله با شیعیان بوده است.6 متهم به همکاری با او، از جمله دو برادر عبداللطیف مرادی نیز توسط نیروهای امنیتی دستگیر شده‌اند و تحقیقات از آنها ادامه دارد.                           ",https://www.asriran.com/003UuR
833802,۱۴۰۱/۰۱/۱۷,حوادث,جزییاتی از هویت ضارب سه روحانی در حرم امام رضا: عبداللطیف مرادی ۲۱ ساله و ازبک تبار است/ یک‌سال پیش به صورت غیرقانونی از مرز پاکستان وارد ایران شده/ او شیعیان را رافضی و مجوس می‌داند,شنیده شده که او در برخی شبکه‌های اجتماعی با عناوین متعددی مانند عبداللطیف السلفی، حسن مرادی و ابوالعاقب الموحّد نیز فعالیت داشته و به دنبال نشر تفکرات تکفیری و مقابله با شیعیان بوده است.,"تسنیم نوشت: روز گذشته فردی مسلح به سلاح سرد (چاقو) با حمله به سه روحانی در صحن پیامبر اعظم(ص) حرم مطهر رضوی(ع) یکی از آنها را به شهادت رساند و دو روحانی دیگر را زخمی کرد که حال یکی از آنها تا کنون وخیم است.
ضارب، فردی 21 ساله، به نام عبداللطیف مرادی، ازبک تبار است که یکسال پیش به صورت غیرقانونی از مرز پاکستان وارد ایران شده و سپس در مشهد مقدس اقامت گزیده است.
او به همراه برادرش در یک باربری در مشهد کار می‌کردند و در منطقه مهرآباد مشهد سکونت داشته‌اند.
عبداللطیف مرادی برخلاف مسلمانان اهل سنت، دارای تفکرات تکفیری است که شیعیان را رافضی و مجوس می‌داند و معتقد است باید خون آنان ریخته شود.
وی ساعت 13 روز گذشته (سه شنبه 16 فروردین) با همراه داشتن یک چاقوی نسبتاً بزرگ وارد حرم رضوی(ع) می شود و در صحن پیامبر اعظم(ص) منتظر می‌ماند تا به افرادی که در لباس روحانیت هستند حمله کند. بدین ترتیب او ساعت 14 و 16 دقیقه به سمت سه روحانی حمله کرده و با ضربات چاقو آنها را مورد ضربه قرار می‌دهد. خبرنگار تسنیم کسب اطلاع کرد که او فقط به یکی از این روحانیون 20 ضربه چاقو زده است که احتمالاً  همان طلبه ای است که به شهادت نائل شد.
شنیده شده که او در برخی شبکه‌های اجتماعی با عناوین متعددی مانند عبداللطیف السلفی، حسن مرادی و ابوالعاقب الموحّد نیز فعالیت داشته و به دنبال نشر تفکرات تکفیری و مقابله با شیعیان بوده است.
6 متهم به همکاری با او، از جمله دو برادر عبداللطیف مرادی نیز توسط نیروهای امنیتی دستگیر شده‌اند و تحقیقات از آنها ادامه دارد.___________________________* اگر فیلم واضح لحظه ای که این تروریست توسط مردم زمینگیر و محاصره می شود را ندیده اید، اینجا را ببینید.                           ",https://www.asriran.com/003UuQ
833801,۱۴۰۱/۰۱/۱۷,سیاسی,نماینده مجلس: داروی جانبازان شیمیایی از ۱۲۰ هزار تومان به ۴۸۰ هزار تومان رسیده است,اصل (۳) قانون اساسی تأکید بر رعایت عدالت دارد لذا باید هزینه تمام شده طبق اصول سیاست‌های کلی قانون سلامت در تعیین تعرفه‌ها رعایت شود.,"نماینده تهران در مجلس گفت: باید مراقبت شود تا عدالت در تعرفه‌های سلامت رعایت شود.
به گزارش ایلنا، عبدالحسین روح الامینی نجف آبادی در جلسه علنی امروز (چهارشنبه ۱۷ فروردین ماه) مجلس شورای اسلامی در تذکر شفاهی خود گفت: شهادت طلبه بزرگوار جهادی در مشهد را تسلیت می‌گویم؛ تیر دشمنان ملت ایران توسط نخبگان مردم و رسانه‌ها به سنگ می‌خورد  که از تفرقه و جدایی جلوگیری می‌کند.
نماینده مردم تهران، شمیرانات، ری، اسلامشهر و پردیس در مجلس اظهار کرد: ضرورت انکارناپذیر خدمات سلامت اعم از بهداشت، درمان، دارو و موارد تشخیصی و تعیین تعرفه خدمات سلامت توسط حاکمیت به صورت جامع متناسب و با هماهنگی بین دستگاهی و اجرای قانون برای رعایت امکان پایداری خدمات و حفظ کیفیت خدمات برعهده دولت گذاشته شده است و پدیده منفور زیرمیزی در رابطه با عدم تعیین تعرفه‌ها به شکل واقعی و حقیقی باید جلوگیری شود لذا باید نهادهای تخصصی در این زمینه اخذ و مورد توجه قرار گیرد. اصل (۳) قانون اساسی تأکید بر رعایت عدالت دارد لذا باید هزینه تمام شده طبق اصول سیاست‌های کلی قانون سلامت در تعیین تعرفه‌ها رعایت شود.
وی تصریح کرد: تعرفه‌ها باید رعایت شود و همه ما باید بر سر سفره‌هایی بنشینیم که همه آحاد مردم بر سر آن می‌نشینند؛ مجلس، دولت و دستگاه‌های مختلف نباید تعرفه‌های مختلف داشته باشند، به عنوان مثال در رابطه با اسپری مخصوص بیماران جانبازان شیمیایی قیمت آن از ۱۲۰ هزار تومان به ۴۸۰ هزار تومان افزایش یافته است. دسترسی برای تأمین دارو وجود دارد اما قیمت آن افزایش داشته است.                           ",https://www.asriran.com/003UuP
833800,۱۴۰۱/۰۱/۱۷,اقتصادی,کدام مشترکان از پرداخت تعرفه آب و برق معاف هستند؟,کلیه رده‌های بسیج مستضعفین (پایگاه‌ها و حوزه‌های بسیج)، پاسگاه‌ها، کلانتری‌ها و موزه‌های دفاع‌مقدس از پرداخت حق انشعاب برق، گاز، آب و فاضلاب معاف هستند.,"قانون بودجه سال 1401 معافیت برخی مشترکان صنعت آب و برق را از پرداخت تعرفه و سایر خدمات جانبی مشخص کرده است.
به گزارش ایلنا از وزارت نیرو، بر اساس بند ت تبصره 6، کلیه واحدهای آموزشی مدارس دولتی وزارت آموزش‌و‌پرورش از پرداخت هزینه‌های برق، گاز و آب تا سقف الگوی مصرف معاف هستند.
همچنین بند ""غ"" تبصره ۶ عنوان می‌کند در اجرای جزء (2) بند (چ) ماده (۸۰) قانون برنامه پنج‌ساله ششم توسعه اقتصادی، اجتماعی و فرهنگی جمهوری اسلامی ایران، مددجویان کمیته امداد امام خمینی(ره) و سازمان بهزیستی از پرداخت هزینه‌های صدور‌پروانه ساختمانی، عوارض دهیاری و شهرداری و هزینه‌های انشعابات برق، آب و فاضلاب و گاز برای واحدهای مسکونی اختصاص یافته به آنان بر اساس الگوی مصرف، فقط برای یکبار معاف هستند.
بند ""ش"" تبصره 6 قانون بودجه 1401 نیز عنوان می‌کند: کلیه رده‌های بسیج مستضعفین (پایگاه‌ها و حوزه‌های بسیج)، پاسگاه‌ها، کلانتری‌ها و موزه‌های دفاع‌مقدس از پرداخت حق انشعاب برق، گاز، آب و فاضلاب معاف هستند.
در بند ""ظ"" تبصره 6 قانون بودجه همچنین تصریح شده است: تمامی مدارسی که حداقل ۵۰ درصد آن توسط خیرین ساخته می‌شود، از پرداخت حق انشعاب، توسعه شبکه، حق وصل شمارشگر (کنتور) آب، گاز و فاضلاب و حق انشعاب، افزایش جریان الکتریکی (‌آمپراژ) و حق وصل شمارشگر (کنتور) برق معاف هستند.                           ",https://www.asriran.com/003UuO
833795,۱۴۰۱/۰۱/۱۷,سیاسی,بی‌توجهی حضار به بایدن هنگام حضور اوباما در کاخ سفید (فیلم),در تصاویری که از اولین حضور اوباما در کاخ سفید پس از ترک قدرت منتشر شده، بایدن سرگردان و تنها در حالی که حضار دور رئیس‌جمهور اسبق جمع شده‌اند دیده می‌شود.,"کد ویدیو  دانلود    فیلم اصلی          
 این ویدئو واکنش‌های بسیاری در شبکه‌های اجتماعی داشته و یکی از کاربران در توییتی نوشت: حدس می‌زنم می‌دانیم واقعاً چه کسی کاخ سفید را اداره می‌کند و آن جو نیست!                           ",https://www.asriran.com/003UuJ
833799,۱۴۰۱/۰۱/۱۷,اجتماعی ,بیمه مرکزی: اپلیکیشن بیمه چی غیر قانونی است,این اپلیکیشن بدون داشتن هرگونه مجوز فعالیت در زمینه عرضه خدمات بیمه ای بصورت آنلاین و برخط، اقدام به انجام تبلیغات و فعالیت در زمینه ارائه خدمات بیمه ای بصورت غیرمجاز نموده است,"اداره کل نظارت بر شبکه خدمات بیمه ای بیمه مرکزی، فعالیت اپلیکیشن بیمه چی 724 را غیرقانونی اعلام کرد.
به گزارش ایلنا به نقل از  اداره کل روابط عمومی و امور بین الملل بیمه مرکزی ، محمد جوادآقاجری، مدیرکل نظارت بر شبکه خدمات بیمه ای بیمه مرکزی  فعالیت اپلیکیشن بیمه چی 724 را غیرقانونی اعلام کرد و گفت: این اپلیکیشن بدون داشتن هرگونه مجوز فعالیت در زمینه عرضه خدمات بیمه ای بصورت آنلاین و برخط، اقدام به انجام تبلیغات و فعالیت در زمینه ارائه خدمات بیمه ای بصورت غیرمجاز نموده است و از آنجا که این امر مغایر با قوانین و مقررات مربوطه است، شرکت های بیمه و  شعب و نمایندگان آنها از همکاری با آن ممنوع می شوند.
بدیهی است در صورت مشاهده هرگونه همکاری فعالین صنعت بیمه با این اپلیکیشن و عرضه بیمه نامه از طریق آن، وفق مقررات با آنان رفتار خواهد شد.                           ",https://www.asriran.com/003UuN
833794,۱۴۰۱/۰۱/۱۷,بین الملل,کانادا/ لایحه اجبار غول های اینترنتی به پرداخت پول به رسانه ها,"""به لطف این قانون، غول های اینترنتی باید برای کمک به ایجاد یک اکوسیستم خبری منصفانه تر، اکوسیستمی که از استقلال و آزادی مطبوعات حمایت می کند مسوولیت داشته باشند"".","دولت کانادا به دنبال اجرای قانونی است که براساس آن غول های اینترنتی مثل گوگل و فیس بوک باید در مقابل استفاده از محتوای رسانه های کانادایی، به این رسانه ها پول بدهند.
به گزارش عصرایران، دولت کانادا روز سه شنبه لایحه ای ارائه کرده تا غول های وب مانند فیس بوک و گوگل را مجبور به انعقاد قراردادهای تجاری با رسانه های کانادایی کند و برای استفاده از محتوای این رسانه ها، به آنها پاداش بدهند.
""پابلو رودریگز"" وزیر میراث کانادا (مسئول فرهنگ، رسانه، ورزش وهنر) در یک نشست خبری گفت: ""به لطف این قانون، غول های اینترنتی باید برای کمک به ایجاد یک اکوسیستم خبری منصفانه تر، اکوسیستمی که از استقلال و آزادی مطبوعات حمایت می کند مسوولیت داشته باشند"".
 به گزارش خبرگزاری فرانسه، هدف لایحه این است که ""اطمینان حاصل شود رسانه های خبری و روزنامه نگاران برای کار خود پاداش عادلانه دریافت می کنند"".
 وی افزوده: ""اگر به درآمدهای سال ۲۰۲۰ نگاه کنیم دو پلتفرم درجایگاه غالب قرار دارند از این رو گوگل و فیس بوک ۸۰ درصد از درآمدهای آنلاین را دریافت می کنند که از ۱۰ میلیارد [دلار]، این رقم بسیار بزرگی است"".
 این لایحه با عنوان ""قانون اخبار آنلاین"" برگرفته از لایحه ای است که در سال ۲۰۲۱ توسط استرالیا به تصویب رسید و در نوع خود در جهان اولین است. 
 این لایحه راه را برای دو بازیگر بزرگ دیجیتال هموار می کند تا ده ها میلیون دلار در معاملات محتوای محلی در کانادا سرمایه گذاری کنند.
 به گفته وزارت میراث کانادا، بیش از ۴۵۰ رسانه خبری کانادایی از سال ۲۰۰۸ بسته شده اند از جمله بیش از ۶۰ رسانه طی ۲ سال گذشته.
 گروه گوگل و دیگر پلتفرم های بزرگ از سوی مطبوعات و رسانه ها متهم می شوند که از محتوای آنها سود می برند بدون اینکه درآمدی را که از آن به دست می آورند با مطبوعات و رسانه ها تقسیم کنند.
برای حل این مشکل، اتحادیه اروپا در سال ۲۰۱۹ ""قانون حقوق مولف و حقوق مرتبط در جامعه خبری"" را معرفی کرد که براساس آن باید به مطبوعات درقبال محتوای استفاده شده توسط پلتفرم های آنلاین پاداش پرداخت گردد.
 گوگل درماه نوامبر گذشته قرار دادهایی را با روزنامه های فرانسوی امضاء کرده تا برای اولین بار درجهان در ازای استفاده از محتوای خود پاداش دریافت کنند.
 خبرگزاری فرانسه در پایان سال ۲۰۲۱ براساس قانون حقوق مولف، قراردادی را با گوگل امضاء کرده که به مدت ۵ سال برای محتوای ارائه شده توسط این غول وب آمریکایی به این خبرگزاری پاداش بدهد.
* بعد از خواندن این خبر، بد نیست گزارش رسانه آمریکایی از کپی رایت در ایران را هم ببینید؛ جالب است: (کلیک کنید)                           ",https://www.asriran.com/003UuI
833787,۱۴۰۱/۰۱/۱۷,اجتماعی ,صحبت‌های ابراهیم تاتلیس در مورد ماه مبارک رمضان (فیلم),ویدیویی از صحبت ابراهیم تاتلیس در مورد ماه مبارک رمضان منتشر شده است.,کد ویدیو  دانلود    فیلم اصلی                                     ,https://www.asriran.com/003UuB
833766,۱۴۰۱/۰۱/۱۷,سلامت,آیا بعد از امیکرون به دز سوم واکسن کرونا نیاز است؟,,"امیکرون آخرین سویه‌ی شناسایی شده‌ی کرونا است که در ماه‌های اخیر بسیاری از کشورها را درگیر خود کرده است و حتی اخیرا انواع جدیدی از امیکرون در کشورهای دیگر شناسایی شده است. برخی بر این باورند که با توجه به ضعیف بودن امیکرون به زودی شاهد پایان کرونا خواهیم بود اما واقعیت این است که ویروس به جهش خود ادامه خواهد داد و شاهد انواع جدیدی از ویروس کرونا خواهیم بود که ممکن است واکنش متفاوتی به ایمنی ناشی از واکسن‌ها بدهد.
تزریق دز سوم واکسیناسیون کرونا مدتی است که در سراسر کشور اجرایی شده است، این روزها انتخاب نوع واکسن و مرکز تزریق آن نقل هر محفل و جمعی است. گاهی شنیده‌هایی به گوش می‌رسد که واکسن آسترازنکا لخته خون در بدن ایجاد می‌کند یا واکسن سینوفارم در برابر سویه جدید کرونا یعنی امیکرون بی‌دفاع است و ...، اما واقعا کدام‌ یک از این شنیده‌ها رنگ و بویی از واقعیت داشته و بر پایه نتایج علمی است؟
پیش از تزریق واکسن دز سوم، بهتر است در انتخاب نوع واکسن دقت داشته باشیم و تا جای ممکن اطلاعات علمی خود را در این زمینه به روز کنیم، بر همین اساس در این مقاله قصد داریم تا واکسن ایرانی-استرالیایی اسپایکوژن را به طور کامل معرفی کنیم، نتایج مطالعه واکسن اسپایکوژن به عنوان دز بوستر یا دز سوم را بررسی کنیم و از این واکسن ساخت شرکت سیناژن بیشتر بدانیم.
 
چرا واکسن اسپایکوژن را برای تزریق دوز سوم انتخاب کنیم؟
اسپایکوژن، واکسن پروتئین نوترکیب علیه ویروس کرونا
اسپایکوژن شامل تمامی قسمت‌های پروتئین اسپایک ویروس کرونا است؛ پاسخ‌های ایمنی در بدن در برابر تمامی بخش‌های اسپایک ویروس کرونا رخ می‌دهد، بنابراین این پروتئین از جایـگاه مهمی در طراحـی واکسـن‌ها علیه ویروس کرونا برخوردار است.
پلتفرم ایمن واکسن
پلتفرم اسپایکوژن از ایمن‌ترین پلتفرم‌های استفاده شده در جهان برای تولید واکسن است و این پلتفرم در ساخت انواع واکسن‌ها از جمله واکسن آنفلوانزا، هپاتیت، HPV (گارداسیل) و داروهایی مانند انسولین سابقه بسیار طولانی دارد.
ساخته شده از پروتئین با خلوص بالا
به دلیل اینکه واکسن اسپایکوژن از پروتئین با خلوص بالا ساخته شده است و از تمامی ساختار ویروس استفاده نشده است، ریسک بروز خطراتی مانند بیماری‌زایی واکسن و ذرات ویروسی به دلیل مشکلات احتمالی در پروسه تولید وجود نخواهد داشت.
ایمنی زایی بالا
اسپایکوژن حاوی ترکیبات آلومینیوم و جیوه نیست و ادجوانت (نوعی ماده جانبی برای تحریک دستگاه ایمنی) که در این واکســن استفاده شده Advax-SM اسـت که مطالعـات متعددی ایمنی‌زایی آن را نشان داده‌اند.
با توجه به یافته‌های موجود از واکسن‌های پیشین و مطالعات Mix & Match به نظر می‌رسد که استفاده از پلتفرم‌های متفاوت از واکسیناسیون اولیه باعث ایجاد ایمنی پایدارتر و موثرتر در برابر ابتلا به کووید-۱۹ می‌شود.
بر اساس اطلاعات به دست آمده از نتایج مطالعات بالینی واکسن اسپایکوژن و همچنین ساختار پروتئینی و نوع ادجوانت‌های آن، واکسن اسپایکوژن می‌تواند گزینه ای مناسب برای دوز بوستر خود و سایر واکسن‌های کرونا موجود باشد.
چنانچه به اطلاعات بیشتری جهت تصمیم‌گیری در انتخاب واکسن اسپایکوژن به عنوان دوز سوم (بوستر) واکسن کرونا نیاز دارید، کافیست از وب سایت رسمی این واکسن، مقاله ""اسپایکوژن، انتخابی مناسب برای دوز بوستر"" را مطالعه فرمایید.
 
 
نگاهی دقیق به نتایج مطالعه واکسن اسپایکوژن به عنوان دز بوستر
در آخرین مطالعه واکسن اسپایکوژن که برای بررسی تاثیر آن به عنوان دز بوستر انجام شد، این واکسن باموفقیت ایمنی افراد را تا چندین برابر (بین 11 تا 25 برابر) تقویت کرد. شرکت‌کنندگان در این مطالعه با سابقه تزریق 2 دز از انواع واکسن‌ها، دارای شرایط متفاوت سنی و جسمی از نظر بیماری‌های زمینه‌ای مانند بیماری‌های قلبی‌عروقی و دیابت بودند.
واکسن اسپایکوژن در مطالعات قبلی، توانایی خود را برای تولید پاسخ ایمنی به میزان 87 درصد و اثربخشی 60 تا 65 درصدی نشان داده است.
در این مطالعه هدف اصلی بررسی میزان پاسخ ایمنی (غلظت آنتی‌بادی‌های خنثی کننده) است که بعد از تزریق اسپایکوژن به عنوان دز بوستر، در بدن تولید شده است. علاوه بر این، در این مطالعه اثر واکسن بر تحریک مسیرهای دیگر سیستم ایمنی هم بررسی می‌شود.

افراد شرکت‌کننده در مطالعه از نظر نوع واکسن قبلی به سه گروه تقسیم شدند:
دریافت‌کنندگان واکسن ویروس غیرفعال (مانند سینوفارم، بهارات و برکت)
دریافت کنندگان واکسن آدنوویروسی (مانند آسترازنکا)
و دریافت کنندگان واکسن پروتئین نوترکیب (اسپایکوژن)
تزریق واکسن اسپایکوژن به عنوان دز بوستر باعث پاسخ ایمنی مجدد و تا بیش از 25 برابر افزایش در میانگینِ غلظت آنتی‌بادی‌های خنثی‎ کننده شد. اسپایکوژن توانست بیشترین میزان افزایش ایمنی را (میانگین بیش از 25 برابر) در افراد با سابقه تزریق واکسن ویروس غیرفعال (مانند سینوفارم) ایجاد کند.
همچنین، دز بوستر واکسن اسپایکوژن در دریافت‌کنندگانِ آسترازنکا و اسپایکوژن به ترتیب بیش از 14 برابر و 11 برابر پاسخ ایمنی را افزایش داد. بر اساس این نتایج و با توجه به این که در ایران بیشترین نوع واکسن تزریق شده به افراد در واکسیناسیون اولیه، واکسن‌های ویروس غیرفعال همچون سینوفارم، بهارات و برکت بوده است؛ تزریق اسپایکوژن به عنوان دز بوستر برای همه پلتفرم‌های موجود از واکسن‌ کرونا در ایران و به ویژه پلتفرم ویروس غیرفعال‌شده، انتخابی کارآمد و ایمن است.
در مطالعه بالینی بوستر اسپایکوژن هیچ عوارض جدی یا قابل توجهی مشاهده نشد و بیشترین عوارض بعد از تزریق بوستر اسپایکوژن درد محل تزریق و احساس خستگی بود.

سطح ایمنی پایدارتر در افراد واکسینه با اسپایکوژن
مطالعه دز بوستر اسپایکوژن نشان داد، در نیمی از کسانی که سابقه تزریق اسپایکوژن یا واکسن وکتور ویروسی مانند استرازنکا یا اسپوتنیک را داشتند، از ابتدا سطحی از ایمنی یا همان آنتی‌بادی خنثی‌کننده وجود داشت.
این در حالی است که این نسبت در افراد دریافت‌کننده واکسن‌هایی چون سینوفارم و برکت، کمتر (38 درصد) بوده است.
این یعنی ایمنی در افراد واکسینه با اسپایکوژن پایدارتر بود، چرا که مدت زمان بیشتری از تزریق دز دوم در افراد واکسینه با اسپایکوژن نسبت به افراد واکسینه با واکسن ویروس غیرفعال مثل سینوفارم و برکت گذشته بود (6 ماه در برابر 4 ماه).
 
چرا تزریق دوز سوم واکسن کرونا الزامی است؟
سه دلیل عمده برای تزریق دوز تقویتی واکسن کرونا با گذشت 6 ماه بعد از تزریق قبلی مطرح شده است:

بعضی تحقیقات و آمار در دیگر کشورها چندین ماه پس از تزریق دوز دوم، کاهش سطح ایمنی ناشی از واکسن‌ها را نشان داده است.
انواع (واریانت‌های) جدید ویروس کرونا مانند دلتا و اومیکرون ممکن است توانایی واکسن‌ها را برای جلوگیری از بیماری کووید-19 کاهش دهند.
سطح ایمنی تشکیل شده در نتیجه واکسن در جمعیت‌های آسیب‌پذیر مانند سالمندان، افراد مبتلا به نقص یا سرکوب ایمنی و مبتلایان به بیماری‌های زمینه‌ای مزمن مانند سرطان و دیابت نسبت به دیگران پایین‌تر است.

 
عوارض جانبی شایع با واکسن‌های کرونا را بشناسید
افراد دریافت‌کننده واکسن ممکن است عوارض جانبی ناشی از واکسن را تجربه کنند، که نشانه‌‌ای طبیعی است که بدن آن‌ها در حال ایجاد پاسخ ایمنی و محافظت است. این عوارض جانبی ممکن است بر توانایی آن‌ها در انجام فعالیت‌های روزمره تأثیر بگذارد، اما باید طی چند روز برطرف شوند.
برخی از افراد عوارض جانبی ندارند و واکنش‌های آلرژیک نادر است. احتمال رخ دادن عوارض جانبی جدی که می‌تواند باعث ایجاد یک مشکل سلامتی طولانی‌مدت شود، پس از هر گونه واکسیناسیون، از جمله واکسن کووید-19، بسیار کم است.
سابقه پایش واکسن‌ها نشان داده است که عوارض جانبی معمولاً در عرض شش هفته پس از دریافت دوز واکسن رخ می‌دهد. عوارض شایع در محل تزریق شامل مواردی چون درد، قرمزی و تورم است. عوارض دیگر که در بدن ممکن است مشاهده شود، عوارضی است مانند: خستگی، سردرد، درد عضلانی، لرز و تب و همچنین حالت تهوع.
 
تزریق دز سوم واکسن در پدران و مادران به محافظت کودکان کمک می‌کند
موج اومیکرون، شایع‌ترین نوع کرونا در اکثر کشورها از جمله ایران در حال رسیدن به پیک خود است و در این موج، برخلاف موج‌های قبلی که نگرانی درباره کودکان و نوجوانان کمتر بود، موج اومیکرون این گروه سنی را بیشتر در معرض بیماری یا بستری قرار داده است.
از سوی دیگر در بیشتر کشورهای جهان، پس از بزرگسالان، اکنون نوبت به تزریق واکسن کرونا در نوجوانان و کودکان رسیده است، اما تحقیقات نشان می‌دهد تزریق واکسن کرونا مخصوصاً دز سوم یا دز بوستر در والدین به ایمنی بچه‌ها در برابر بیماری کووید-19 هم کمک می‌کند.
این تحقیقات جدید نشان می‌دهد والدینی که دز سوم یا بوستر واکسن‌های کووید-۱۹ خود را تزریق می‌کنند، ممکن است به محافظت از کودکان واکسینه نشده خود در برابر این بیماری کمک کنند.
 
برای اطلاع از مراکزی که دز سوم واکسن کرونا را تزریق می‌کنند به صفحه ""مراکز تزریق واکسن اسپایکوژن"" مراجعه کنید.
 
چرا علائم کرونا در بعضی افراد دیرتر از بین می‌رود؟
بر اساس مطالعه‌ای جدید، با گذشت دو سال از همه‌گیری، محققان هنوز از اثرات طولانی‌مدت کووید که بین 31 تا 69 درصد از بیماران مبتلا به کووید را برای ماه‌ها پس از بهبودی تحت تاثیر قرار داده است، شگفت‌زده هستند. این مطالعه نشان داده که 4 عامل در ایجاد کووید طولانی‌مدت موثر است. این موارد شامل دیابت نوع2، زیاد بودن قطعات ویروسی در گردش درون بدن، فعال شدن ویروسی به نام اپشتین بار و آنتی‌بادیِ خودی علیه ارگان‌های بدن.
سازمان جهانی بهداشت تعریفی ارائه داده است که بر مبنای آن کووید طولانی‌مدت سه ماه بعد از شروع علائم کووید-19 شروع شده و حداقل دو ماه ادامه دارد.
این مطالعه جدید شامل داده‌های 390 بیمار کووید-19 است که پس از تشخیص اولیه پیگیری شده‌اند. برخلاف علائم معمول کووید، علائم طولانی‌مدت کووید می‌تواند ماه‌ها طول بکشد که می‌تواند شامل از دست دادن حافظه، ناراحتی دستگاه گوارش، خستگی، از دست دادن بویایی، سرفه طولانی‎مدت و تنگی نفس باشد. حدود 37 درصد از بیماران در این مطالعه سه یا تعدادی بیشتر از این علائم را ماه‌ها پس از عفونت گزارش کردند، حدود 24 درصد یک یا دو علامت را گزارش کردند.
بر اساس این مطالعه، اگر از قبل دیابت نوع دو دارید، ممکن است در معرض خطر ابتلای به کووید طولانی‌مدت باشید. البته محققان هشدار دادند که این احتمالاً تنها یکی از چندین وضعیت پزشکی موجود از قبل است که می‌تواند خطر ابتلای به کووید طولانی‌مدت را افزایش دهد.
مقدار زیادی از RNA (ماده ژنتیکی) ویروس کرونا که در اوایل بیماری در جریان خون افراد یافت می‌شود، می‌تواند به این معنی باشد که آنها بیشتر در معرض خطر ابتلای به کووید طولانی‌مدت هستند.
ویروس اپشتین بار می‌تواند باعث بیماری عفونی به نام مونونوکلئوز شود، اما معمولاً در بدن نهفته می‌ماند. بر اساس این مطالعه، فعال شدن مجدد این ویروس، که مرکز کنترل بیماری آمریکا (CDC) آن را «یکی از شایع‌ترین ویروس‌های انسانی» می‌نامد، در زمان تشخیص کووید-19 با افزایش خطر ابتلای به کووید-19 طولانی مدت مرتبط است.
عامل دیگر آنتی‌بادی‌های خاص به عنوان Autoantibody هستند که توسط سیستم ایمنی فرد ایجاد می‌شوند، اما برای حمله به بافت یا اندام‌های خودی هدایت می ‌شوند. بر اساس گزارش نیویورک تایمز، وجود میزان بیشتری از اتوآنتی‌بادی‌ها در بدن می‌تواند نشان‌دهنده این باشد که فرد دارای سطوح پایین‌تری از آنتی‌بادی‌های محافظ در برابر کووید است.
 
واکسن می‌تواند احتمال کووید طولانی‌مدت را کاهش دهد؟
به گزارش nature محققان در اسرائیل گزارش می‌دهند که افرادی که هم عفونت کرونا داشته‌اند و هم دوزهای واکسن فایزر را تزریق کرده‌اند، نسبت به افرادی که در هنگام ابتلا به کرونا واکسینه نشده‌اند، کمتر ممکن است طیف وسیعی از علائم کووید طولانی‌مدت را گزارش کنند. یعنی، احتمال بروز علائم طولانی‌مدت در افراد واکسینه نسبت به افرادی که هرگز کرونا را نگرفته بودند، کمتر بوده است.
محققان شیوع هر یک از علائم را با وضعیت واکسیناسیون که خود افراد گزارش دادند، مقایسه کردند. شرکت‌کنندگان کاملاً واکسینه که کووید-19 نیز داشتند، نسبت به افراد واکسینه نشده، 54 درصد کمتر سردرد، 64 درصد کمتر خستگی و 68 درصد کمتر درد عضلانی را گزارش دادند.
اگرچه نتایج مطالعات بریتانیا و اسرائیل نشان می‌دهد که واکسیناسیون خطر ابتلا به کووید طولانی مدت را کاهش می دهد، اما به گفته ادلشتاین حتی افرادی که به طور کامل واکسینه شده‌اند، هنوز در معرض خطر ابتلا به این بیماری هستند. همچنین، هنوز مشخص نیست که آیا واکسیناسیون از افراد در برابر کووید طولانی ناشی از اومیکرون محافظت می‌کند.
 
اگر به دنبال اطلاعات بیشتری در رابطه با ویروس کرونا، سویه‌های جدید آن مانند سویه دلتا، اومیکرون و دلتامیکرون هستید پیشنهاد می‌کنیم صفحه ""از ویروس کرونا بیشتر بدانیم"" را از دست ندهید، لازم به ذکر است که این صفحه با اطلاعات جدید به صورت مداوم به روز رسانی می‌شود.                           ",https://www.asriran.com/003Utq
833798,۱۴۰۱/۰۱/۱۷,اقتصادی,روسیه/ گازپروم نفت هک شد,میلر ماه گذشته از ۵۰۰ هزار کارمند این غول گازی خواسته بود از پوتین برای حفظ روسیه به عنوان یک قدرت بزرگ در مواجهه با خصومت خارجی، حمایت کنند.,"وب سایت ""گازپروم نفت"" که بازوی نفتی غول گازی دولتی روسیه است، روز چهارشنبه پس از حمله هک، از دسترس خارج شد.

به گزارش ایسنا، وب سایت ""گازپروم نفت"" برای مدت کوتاهی بیانیه‌ای را نمایش داد که ظاهرا از سوی الکسی میلر، مدیرعامل گازپروم و متحد نزدیک ولادیمیر پوتین، رئیس جمهور روسیه بود.
میلر ماه گذشته از ۵۰۰ هزار کارمند این غول گازی خواسته بود از پوتین برای حفظ روسیه به عنوان یک قدرت بزرگ در مواجهه با خصومت خارجی، حمایت کنند.
در بیانیه‌ای که در وب سایت هک شده، به وی نسبت داده شده است، اظهارات انتقادی درباره تصمیم روسیه برای ارسال ده‌ها هزار نیرو به اوکراین مطرح شده است.
این وب سایت مدت کوتاهی بعد از دسترس خارج شد.
""گازپروم نفت"" اعلام کرد اطلاعاتی که ششم آوریل در وب سایت این شرکت منتشر شد، درست نیست و نمی تواند به عنوان یک بیانیه رسمی نماینده یا سهامداران این شرکت در نظر گرفته شود.
سخنگوی گازپروم هم بیانیه منتشر شده در وب سایت این شرکت را بی‌اساس خواند.
بر اساس گزارش رویترز، وب سایت خبرگزاری دولتی تاس در فوریه هک شد و پیامی را نمایش داد که از مسکو می خواست عملیات ویژه در اوکراین را متوقف کند.
                           ",https://www.asriran.com/003UuM
833796,۱۴۰۱/۰۱/۱۷,حوادث,بازداشت راننده هتاک به مادر کودک مبتلا به اوتیسم با دستور دادستان تهران,با پیگیری فوری قضایی صورت گرفته، راننده توهین کننده ساعتی پیش بازداشت و برای انجام تحقیقات بیشتر در اختیار مقام قضایی قرار گرفته است.,"در پی انتشار فیلم راننده هتاک به مادر کودک مبتلا به اوتیسم دادستان تهران دستور بازداشت این فرد را صادر کرد.

 به گزارش مرکز رسانه قوه قضاییه، شب گذشته فیلمی در فضای مجازی منتشر شد که در آن فردی به بهانه پارک کردن یک خانم در محل پارک ویژه معلولان در حالی که فرزند اوتیسمی او نیز در ماشین همراهش بوده با وی برخورد نامناسبی کرده و علاوه بر توهین به این خانم به وسیله نقلیه او هم آسیب می‎رساند.
در پی انتشار این فیلم صالحی دادستان تهران بلافاصله دستور پیگیری فوری موضوع را صادر می‌کند.
بر اساس آخرین خبر با پیگیری فوری قضایی صورت گرفته، راننده توهین کننده ساعتی پیش بازداشت و برای انجام تحقیقات بیشتر در اختیار مقام قضایی قرار گرفته است.
                           ",https://www.asriran.com/003UuK
833791,۱۴۰۱/۰۱/۱۷,فرهنگی/هنری,حضور انیمیشن آتش سرخ در جشنواره انیمایوی اسپانیا,این اثرپیش از این هم موفق به حضور در ۲۸ جشنواره انیمیشنی بین المللی از جمله هیروشیمای ژاپن، Zebra جشنواره فیلمهای شاعرانه آلمان، اسپارک کانادا (اسکار کوالیفای) و... راه یافته است.,"انیمیشن کوتاه آتش سرخ محصول استودیو دوکارد، موفق به حضور در جشنواره انیمایوی اسپانیا شد.
به گزارش عصر ایران ، احسان توسلی زاده تهیه‌کننده این اثرضمن اعلام این خبر افزود این اثرپیش از این هم موفق به حضور در ۲۸ جشنواره انیمیشنی بین المللی از جمله هیروشیمای ژاپن، Zebra جشنواره فیلمهای شاعرانه آلمان، اسپارک کانادا (اسکار کوالیفای) و... راه یافته است.
از موفقیتهای این فیلم کوتاه که به نویسندگی و کارگردانی مونا عبداله شاهی تولید شده است کسب بهترین جایزه کارگردانی انیمیشن جشنواره فیلم کوتاه تهران 1399، جایزه سوم از جشنواره رشد 1400 و جایزه ویژه هیات داوران از جشنواره Amity ترکیه 2020 اشاره کرد.
داستان این فیلم یازده دقیقه ای در مورد گروهی از پرندگان در حال سفر است که در جهانی که تاریکی بر آن حکمران است به جستجوی آتش سرخ افسانه ای هستند که پیشگویان آن را پایان تاریکی و بازگشت نور می‌دانند. اما آتش سرخ با آنچه پیشگویان متصورند تفاوت بسیار دارد.
انیمیشن کوتاه آتش سرخ در آخرین اتفاقات جشنواره ای خود به بخش ملی و بین الملل پویانمایی تهران، AAB هندوستان، بخش The End جشنواره گلاسکو انگلستان، انیمفست یونان، فستیوال شاعرانه آتن، del Cinema Patologico اسپانیا، َAnny نیویورک راه یافته و موفق به کسب جایزه بهترین انیمیشن از جشنواره AAB شده است.
                           ",https://www.asriran.com/003UuF
833793,۱۴۰۱/۰۱/۱۷,اجتماعی ,شهرداری تهران: هرگونه تغییر در ساعت طرح ترافیک، به عهده «شورای ترافیک» است,تصمیمات خلق الساعه، بدون درایت، حیرت آور و نابخردانه عباراتی است که ایشان بعد از این سوء تفاهم عجیب درباره همکاران ما در شهرداری تهران به کار برده اند که امیدواریم اصلاح بفرمایند.,"سخنگوی شهرداری تهران به انتقاد نماینده مجلس مبنی بر چگونگی اجرای طرح ترافیک در ماه مبارک رمضان واکنش نشان داد.
 
به گزارش ایرنا، عبدالمطهر محمدخانی در واکنش به انتقاد احمد نادری نماینده مردم تهران در مجلس شورای اسلامی، این انتقاد را ناشی از سوءتفاهم دانست.
 
وی در صفحه شخصی خود در توئیتر نوشت: آقای نادری نماینده محترم تهران به اتهام افزایش ۲ ساعت طرح ترافیک در ماه رمضان شهرداری تهران را به باد انتقاد گرفته در حالی که هرگونه تغییر ساعت طرح صرفاً به عهده شورای ترافیک است و با تصمیم همین شورا ساعت طرح ترافیک در ماه مبارک رمضان دو ساعت کاهش یافته است
 
رییس مرکز ارتباطات و امور بین الملل شهرداری تهران در ادامه نوشت: تصمیمات خلق الساعه، بدون درایت، حیرت آور و نابخردانه عباراتی است که ایشان بعد از این سوء تفاهم عجیب درباره همکاران ما در شهرداری تهران به کار برده اند که امیدواریم اصلاح بفرمایند.
 
به گزارش ایرنا، نماینده مردم تهران در مجلس، افزایش ساعات اجرای طرح ترافیک توسط شهرداری در ماه مبارک رمضان بدون توجه به کاهش ساعت کاری ادارات را تصمیمی نابخردانه دانست.
 
احمد نادری، در مورد افزایش ساعت اجرای طرح ترافیک در ماه مبارک رمضان برغم کاهش ساعت کاری ادارات توسط دولت در مصاحبه ای گفت: من تعجب می‌کنم از این تصمیمی که در شهرداری تهران برای نحوه اجرای طرح ترافیک در ماه مبارک رمضان اخذ شده است ضمن اینکه حقیقتا اتخاذ این قبیل تصمیمات خلق الساعه بدون درایت و در نظر گرفتن اقتضائات زمانی در شهرداری حیرت‌آور است.
 
نماینده مردم تهران، شمیرانات، ری، اسلامشهر و پردیس در مجلس شورای اسلامی، ادامه داد: هم‌اکنون که ماه مبارک رمضان فرا رسیده است و ساعت کاری ادارات نیز توسط دولت به یک و نیم بعدازظهر کاهش پیدا کرده است چگونه شهرداری تهران تصمیم گرفته است که ساعت اجرای طرح ترافیک را تا ۵ بعدازظهر افزایش دهد.
 
رییس فراکسیون مقابله با آسیب های اجتماعی در مجلس، تصریح کرد: بی‌تردید این یک تصمیم غیرکارشناسی و نابخردانه بوده که مسئولان شهرداری باید آن را به منظور رعایت حال مومنین و روزه داران که جمعیت کثیری را تشکیل می‌دهند به سرعت اصلاح کنند و ساعات اجرای طرح ترافیک را تا پایان ماه مبارک رمضان کاهش دهند.                           ",https://www.asriran.com/003UuH
833790,۱۴۰۱/۰۱/۱۷,بین الملل,انتقاد قوه قضائیه از آلمان برای زندانی کردن زن ۹۳ ساله به دلیل انکار هولوکاست,غریب‌آبادی، معاون امور بین‌الملل قوه قضائیه: آلمان که همواره آزادی عمل گسترده ای را علیه ادیان و مقدسات قائل است، اکنون نمی تواند یک پیرزن ۹۳ ساله را صرفا به خاطر بیان عقایدش تحمل کند.,دبیر ستاد حقوق بشر قوه قضائیه از اقدام آلمان در زندانی کردن پیرزن ۹۳ ساله به خاطر ابراز عقایدش، انتقاد کرد.به گزارش ایسنا به نقل از پایگاه اطلاع رسانی ستاد حقوق بشر قوه قضائیه، به دنبال انتشار خبری درخصوص زندانی کردن مجدد یک پیرزن ۹۳ ساله به جرم انکار هولوکاست در آلمان و عدم پذیرش کنار گذاشتن این عقیده خود، کاظم غریب‌آبادی، معاون امور بین‌الملل قوه قضائیه و دبیر ستاد حقوق بشر جمهوری اسلامی ایران، با انتشار توییتی نوشت:«آلمان که همواره آزادی عمل گسترده ای را علیه ادیان و مقدسات قائل است، اکنون نمی تواند یک پیرزن ۹۳ ساله را صرفا به خاطر بیان عقایدش تحمل کند. آیا این فقط استاندارد دوگانه است؟ قطعا نه! این یک سرکوب سیستماتیک علیه کسانی است که در برابر روایت غربی، سر تعظیم فرود نمی‌آورند.»                           ,https://www.asriran.com/003UuE
833789,۱۴۰۱/۰۱/۱۷,عمومی,انفجار در بزرگترین مسجد کابل (فیلم),منابع خبری از وقوع انفجار در مسجد پل‌خشتی کابل در بزرگ‌ترین مسجد پایتخت افغانستان و در منطقه پرازدحام کابل خبر دادند./ فارس,"کد ویدیو  دانلود    فیلم اصلی          
                            ",https://www.asriran.com/003UuD
833792,۱۴۰۱/۰۱/۱۷,اقتصادی,اطلاعیه اتاق اصناف: درج قیمت گوشت قرمز، مرغ، تخم مرغ، شکر و برنج طبق روال قبل,در مرحله پنجم اجرای این پروژه از اول اردیبهشت ۱۴۰۱، گوشت قرمز، گوشت مرغ، تخم مرغ، شکر و برنج به کالاهای مستثنی شده اضافه و اطلاع رسانی قیمت کالاهای فوق الاشاره تا اطلاع ثانوی بر اساس روال معمول قبل انجام می‌شود.,"اتاق اصناف ایران در اطلاعیه‌ای اعلام کرد: قیمت گوشت قرمز، مرغ، تخم مرغ، شکر و برنج تا اطلاع ثانوی طبق روال معمول اعلام می‌شود.


به گزارش ایرنا از اتاق اصناف ایران،‌ این نهاد در اطلاعیه‌ای اعلام کرد: به اطلاع تمام واحدهای تولیدی، وارداتی، توزیعی گوشت قرمز، گوشت مرغ، تخم مرغ، شکر و برنج می‌رساند که بر اساس اطلاعات رسیده از سازمان حمایت مصرف‌کنندگان و تولیدکنندگان در خصوص اجرای مرحله پنجم پروژه شفاف‌سازی قیمت، از طریق درج قیمت تولیدکننده مبنی بر درج همزمان قیمت تولیدکننده و مصرف کننده بر تمام کالاها به غیر از موارد استثناء، به آگاهی می‌رساند در مرحله پنجم اجرای این پروژه از اول اردیبهشت ۱۴۰۱، گوشت قرمز، گوشت مرغ، تخم مرغ، شکر و برنج به کالاهای مستثنی شده اضافه و اطلاع رسانی قیمت کالاهای فوق الاشاره تا اطلاع ثانوی بر اساس روال معمول قبل انجام می‌شود.
به گزارش ایرنا، پیش از این در دستور العملی مقرر شد تا قیمت مصرف کننده و تولیدکننده به صورت همزمان بر روی کالاها درج شود تا از افزایش قیمت خارج از قائده جلوگیری و موجب کاهش قیمت کالاها در کشور شود.

                           ",https://www.asriran.com/003UuG
833788,۱۴۰۱/۰۱/۱۷,اخبار سلامت,روند کرونا در ایران، از ۱۷ اسفند ۱۴۰۰ تا ۱۷ فروردین ۱۴۰۱,در این اینفوگرافیک روند شیوع کرونا در ایران طی یک ماه اخیر (از ۱۷ اسفند ۱۴۰۰ تا ۱۷ فروردین ۱۴۰۱) را مشاهده می‌کنید.,"طبق اعلام وزارت بهداشت، ویروس کرونا تا ظهر چهارشنبه (۱۷ فروردین ۱۴۰۱) هفت میلیون و ۱۸۰ هزار و ۸ نفر را در ایران به طور قطعی مبتلا کرده و در مجموع تا این روز ۱۴۰ هزار و ۴۵۱ نفر را به کام مرگ کشانده است.
به گزارش ایسنا؛ از سوی دیگر، شش میلیون و ۹۰۰ هزار و ۹۷ نفر در ایران تاکنون بهبود یافته‌اند.
بررسی آمارهای وزارت بهداشت نشان می‌دهد که طی ۱۰ روز اخیر (۸ تا ۱۷ فروردین ۱۴۰۰) به طور متوسط هر ساعت ۱۳۰ نفر در ایران مبتلا و ۲ نفر قربانی کرونا شده‌اند و در هر ساعت ۲۰۷ نفر نیز بهبود یافته‌اند.
روند شیوع کرونا در ایران از ۱۷ اسفند ۱۴۰۰ تا ۱۷ فروردین ۱۴۰۱
 

منبع داده‌ها: آمارهای اعلام‌شده از سوی وزارت بهداشت
                           ",https://www.asriran.com/003UuC
833786,۱۴۰۱/۰۱/۱۷,سیاست خارجی,ابراز نگرانی دموکرات‌ها از توافق احتمالی آمریکا با ایران,این قانون‌گذاران گفته‌اند که باتوجه به وجود گزارش‌هایی که نشان می‌دهد مذاکرات وین در حال نزدیک شدن به پایان است، چند موضوع نگران‌کننده وجود دارد که هنچنان روی میز مذاکره باقی مانده است.,"جمعی از دموکرات‌های کنگره آمریکا قصد دارند برای بیان آنچه ""نگرانی‌ها درخصوص توافق احتمالی جدید با ایران"" خوانده‌اند، یک کنفرانس مطبوعاتی برگزار کنند.

به گزارش ایسنا به نقل از پایگاه خبری اسرائیل نشنال نیوز، یک گروه متشکل از ۱۵ نماینده دموکرات کنگره آمریکا قرار است امروز (چهارشنبه) یک کنفرانس مطبوعاتی برگزار و در آن نگرانی‌های خود را نسبت به توافق احتمالی جدید با ایران مطرح کنند.
بنابر این گزارش، در اثنای انتشار برخی گزارشات مبنی بر پیشرفت در مذاکرات وین، برخی قانونگذاران آمریکایی نسبت به توافق هسته‌ای جدید ابراز نگرانی کرده‌اند.
این رسانه نوشت: ماه گذشته نیز یک گروه دو حزبی متشکل از ۲۱ عضو کنگره به رهبری جاش گاتهایمر و الین لوریا به همراه تام رید از دولت بایدن خواستتند تا به نگرانی‌های مربوط به توافق جدید با ایران که در آستانه شکل‌گیری است، رسیدگی کند.
این قانون‌گذاران گفته‌اند که باتوجه به وجود گزارش‌هایی که نشان می‌دهد مذاکرات وین در حال نزدیک شدن به پایان است، چند موضوع نگران‌کننده وجود دارد که هنچنان روی میز مذاکره باقی مانده است.
این پایگاه خبری در ادامه گزارش داد: نزدیک به یک ماه پیش نیز حدود ۲۰۰ عضو جمهوری‌خواه مجلس نمایندگان در نامه‌ای خطاب به جو بایدن رئیس جمهور آمریکا هشدار دادند که هرگونه توافق هسته‌ای جدید با ایران بدون تائید کنگره با همان سرنوشت توافق هسته‌ای ۲۰۱۵ مواجه خواهد شد.
آنها همچنین در نامه خود نوشتند: ما هر توافقی در وین را که برای تصویب به سنای آمریکا به‌عنوان یک معاهده ارائه نشود - ازجمله هر توافق محرمانه‌ای که به‌طور مستقیم یا در حاشیه مذاکرات رسمی با ایران صورت گیرد- غیرالزام‌آور در نظر خواهیم گرفت.
به گزارش ایسنا، علاوه‌براین، پایگاه خبری واشنگتن فیری بیکن اوایل هفته جاری در گزارشی نوشت که جمهوری‌خواهان کنگره آمریکا در حال پیش بردن یک رویه قانونی به منظور ممانعت از اقدام احتمالی دولت این کشور برای خارج کردن نام سپاه پاسداران انقلاب اسلامی از فهرست تروریستی آمریکا به عنوان بخشی از توافق هسته‌ای جدید با ایران هستند.
هدف از این طرح جلوگیری از برداشته شدن تحریم‌های کلیدی مرتبط با سپاه پاسداران به‌عنوان بخشی از امتیازاتی است که دولت جو بایدن تلاش می‌کند برای دستیابی به توافق هسته‌ای جدید با ایران به این کشور بدهد، توافقی که به نظر می‌رسد در آستانه نهایی شدن قرار دارد. رح جلوگیری از برداشته شدن تحریم‌های کلیدی مرتبط با سپاه پاسداران به‌عنوان بخشی از امتیازاتی است که دولت جو بایدن تلاش می‌کند برای دستیابی به توافق هسته‌ای جدید با ایران به این کشور بدهد، توافقی که به نظر می‌رسد در آستانه نهایی شدن قرار دارد.
                           ",https://www.asriran.com/003UuA
833785,۱۴۰۱/۰۱/۱۷,فرهنگی/هنری,اعلام جزییات اولین کنسرت ارکستر سمفونیک تهران در سال ۱۴۰۱,ولفگانگ ونگنروت رهبر ارکستر آلمانی، دانش آموخته دانشگاه موسیقی و هنرهای نمایشی گراتس اتریش و همچنین دانشگاه موسیقی سار در آلمان است.,"نخستین کنسرت ارکستر سمفونیک تهران در سال ۱۴۰۱ به رهبری یک هنرمند آلمانی روزهای پانزدهم و شانزدهم اردیبهشت در تالار وحدت تهران برگزار خواهد شد.



به گزارش خبرگزاری مهر به نقل از روابط عمومی بنیاد فرهنگی هنری رودکی، نخستین اجرای ارکستر سمفونیک تهران در سال ۱۴۰۱ به رهبری ولفگانگ ونگنروت، پانزدهم و شانزدهم اردیبهشت ساعت ۲۱ و ۳۰ دقیقه در تالار وحدت برگزار می‌شود.
«سمفونی شماره ۲» به آهنگسازی یوهانس برامس، «دو موومان برای ارکستر زهی» به آهنگسازی محمدتقی مسعودیه و «اورتور هبرید» به آهنگسازی فلیکس مندلسون، قطعاتی هستند که ارکستر اجرا می‌کند.
ولفگانگ ونگنروت رهبر ارکستر آلمانی، دانش آموخته دانشگاه موسیقی و هنرهای نمایشی گراتس اتریش و همچنین دانشگاه موسیقی سار در آلمان است.
در کارنامه ونگنروت اجراهایی با ارکستر سمفونیک برن، فیلارمونیک برمن، ارکستر سمفونیک کارنتین، ارکستر سمفونیک شمال غربی آلمان، تئاتر کولون در بوئنوس آیرس، ارکستر سمفونیک شیزوکا کره جنوبی، ارکستر گواندهاوس و اپرای لایپزیک به چشم می‌خورد.

ونگنروت همچنین اپراهایی از جمله اپراهای کپنهاگ، استکهلم، گوتنبرگ و مالمو را رهبری کرده است. وی استاد دانشگاه گراتس اتریش است و از جمله فعالیت‌های دانشگاهی او می‌توان به مطالعه تدریس در دانشگاه‌های UdK برلین، دانشگاه علوم کاربردی هانوفر و آکادمی موسیقی ویسبادن اشاره کرد.
کنسرت ارکستر سمفونیک تهران به رهبری ولفگانگ ونگنروت، پانزدهم و شانزدهم اردیبهشت از ساعت ۲۱ و ۳۰ دقیقه در تالار وحدت برگزار می‌شود.

                           ",https://www.asriran.com/003Uu9
833784,۱۴۰۱/۰۱/۱۷,فرهنگی/هنری,«لامینور» مهرجویی فیلم جدید سینماها برای عید فطر,در حال حاضر چند فیلم از جمله «لامینور» داریوش مهرجویی و «طلاخون» ابراهیم شیبانی آماده نمایش هستند که «لامینور» را برای عید فطر در نوبت اکران داریم.,"یک پخش‌کننده و سینمادار با ابراز امیدواری از بهتر شدن وضعیت اکران در ادامه سال گفت: فیلم «لامینور» را برای اکران عید فطر آماده می‌کند.

علی سرتیپی در گفت وگویی کوتاه با ایسنا بیان کرد:‌ در حال حاضر چند فیلم از جمله «لامینور» داریوش مهرجویی و «طلاخون» ابراهیم شیبانی آماده نمایش هستند که «لامینور» را برای عید فطر در نوبت اکران داریم. 
«لامینور» - آخرین ساخته داریوش مهرجویی - در روزهای آخر سال گذشته و پس از حذف توسط سازمان سینمایی (به دلیل تمدید نشدن پروانه نمایش) از اکران نوروزی با حاشیه‌های زیادی مواجه شد و اظهارنظرهای کارگردان و تهیه‌کننده‌اش (مهرجویی و درمیشیان) برای مدتی در صدر خبرهای سینمایی بود. این حاشیه‌ها منجر به صدور بیانیه‌های حمایتی از سوی صنوف و چهره‌های سینمایی هم شد اما در نهایت با تمدید دوباره مجوز از سوی شورای پروانه نمایش، اعلام شد که این فیلم در هر زمانی که صاحبانش بخواهند امکان اکران دارد.
اکران نوروزی امسال که «لامینور» از ان حذف شد، فروش خوبی نداشت و تعداد مخاطبانش به 900 هزار نفر هم نرسیدند. سرتیپی درباره ادامه اکران سال جدید اضافه کرد:‌ اکران نوروز امسال به نسبت ‌سال پیش از شیوع کرونا ضعیف بود و اگرچه فیلم‌های خوب و باکیفیتی مثل «روز صفر» و «مرد بازنده» نمایش داده شدند، اما باید در کنار این‌ها فیلم‌های پرشور و خاصی هم اکران می‌شد تا فضا گرم‌تر شود.
او افزود: البته نباید فراموش کرد که سایه کرونا هنوز بر سینما حاکم است و رونق سفرهای نوروزی دلیل براین نمی‌شود که تصور کنیم مردم برای رفتن به سینما ملاحظه ای ندارند. بعد از این دو سال سخت و حال بد مردم، سفر جزء واجباتشان بود ولی سینما جزء امور واجب نیست و من خیلی‌ها را می‌بینم که بخاطر کرونا از سینما دور هستند. با این حال به نظرم دورنمای امسال سینما خوب است و فیلم‌های خوبی اکران می‌شوند
                           ",https://www.asriran.com/003Uu8
833783,۱۴۰۱/۰۱/۱۷,اخبار سلامت,کرونا در ایران/ افزایش روزانه مبتلایان و قربانی‌ها: ۴۲۲۸ بیمار جدید و ۴۴ جان باخته,در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.,"بنابر اعلام وزارت بهداشت، در ۲۴ ساعت گذشته ۴هزار و ۲۲۸ بیمار جدید کرونا در کشور شناسایی شدند و متاسفانه ۴۴ بیمار نیز به دلیل این بیماری جان خود را از دست دادند.

به گزارش ایسنا، از دیروز تا امروز ۱۷ فروردین ماه ۱۴۰۱ و بر اساس معیارهای قطعی تشخیصی، ۴ هزار و ۲۲۸ بیمار جدید مبتلا به کووید۱۹ در کشور شناسایی شد که ۴۹۴ نفر از آنها بستری شدند.
مجموع بیماران کووید۱۹ در کشور به ۷ میلیون و ۱۸۰ هزار و ۸ نفر رسید.
متاسفانه در طول ۲۴ ساعت گذشته، ۴۴ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۴۵۱ نفر رسید.
خوشبختانه تا کنون ۶ میلیون ۹۰۰ هزار و ۹۷ نفر از بیماران، بهبود یافته و یا از بیمارستان‌ها ترخیص شده‌اند.
یک هزار و ۴۸۳ نفر از بیماران مبتلا به کووید۱۹ در بخش‌های مراقبت‌های ویژه بیمارستان‌ها تحت مراقبت قرار دارند.
تا کنون ۴۹ میلیون و ۷۷۹ هزار و ۲۴۳ آزمایش تشخیص کووید۱۹ در کشور انجام شده است.
در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.
                           ",https://www.asriran.com/003Uu7
833782,۱۴۰۱/۰۱/۱۷,اجتماعی ,از کری خوانی در فضای مجازی تا درگیری مسلحانه (فیلم),معاون عملیات پلیس امنیت تهران بزرگ گفت: ۶ نفر از اراذل و اوباش که اقدام به کری خوانی در فضای مجازی و بعد از مدتی اقدام به درگیری مسلحانه در اطراف تهران کردند در چنگال قانون گرفتار شدند.,کد ویدیو  دانلود    فیلم اصلی                                     ,https://www.asriran.com/003Uu6
833781,۱۴۰۱/۰۱/۱۷,سیاسی,نایب رئیس کمیسیون طرح صیانت: دولت موافقتش را با طرح صیانت اعلام کرده است/ به شرط بررسی فوری، از برگشت طرح به صحن علنی استقبال می‌کنیم,آنهایی که نگران کسب و کارشان هستند باید بدانند که هیچگونه فیلترینگ در کار نیست و نگران کسب و کار خود نباشند.,"نایب رئیس اول کمیسیون مشترک بررسی طرح حمایت از حقوق کاربران در فضای مجازی گفت: مرکز ملی فضای مجازی، وزارت ارتباطات و سایر نهادهای دولتی با پیش نویس جدید طرح موافق هستند و این مسئله را در جلسات داخلی کمیسیون اظهار کردند و موافقت خود با طرح را اعلام کردند.سید علی یزدی خواه نماینده تهران در گفت وگو با ""عصر ایران"" با اشاره به نامه نمایندگان برای بازگشت طرح حمایت از حقوق کاربران دز فضای مجازی به صحن مجلس، گفت: تعداد اسامی این نامه دقیق نیست بسیاری از اسامی تکراری است ولی بازهم با ۱۵امضا طرح می تواند به صحن برگردد.
وی افزود: آیین نامه داخلی می گوید طرحی که در مجلس مصوب نمی شود تا شش ماه دیگر نمی توان آن طرح را ارائه کرد، اما در مورد طرحی که در کمیسیون مشترک بررسی می‌شود، آیین نامه سکوت کرده؛ یعنی ابهام دارد که نمایندگان یکبار می توانند درخواست برگشت به صحن بدهند یا چندبار می توانند تقاضا دهند؟
الان حداقل بار دوم است که نمایندگاه در خواست برگشت طرح صیانت را از کمیسیون مشترک به صحن دادند و اینکه طرح به صحن بیاید بستگی به نظر هیات رئیسه دارد.
نایب رئیس اول کمیسیون مشترک بررسی طرح حمایت از حقوق کاربران در فضای مجازی گفت: مرکز ملی فضای مجازی،وزارت ارتباطات و سایر نهادهای دولتی با پیش نویس جدید طرح موافق هستند و این مسئله را در جلسات داخلی کمیسیون اظهار کردند و موافقت خود با طرح را اعلام کردند.وی ادامه داد: طرح از ۳۷ماده به ۲۱ماده تقلیل پیدا کرد و بسیاری از مواد آن حذف شد؛ موادی که تعارضی داشت حذف شد و البته هنوز هم قابل اصلاح است چراکه هنوز نه کلیات و نه جزییات آن مصوب نشده است اگر هم کلیات تصویب شود به معنای این نیست که جزییات و مواد را پذیرفته اند.وی با اشاره به نگرانی ها در مورد این طرح گفت: نگرانی ها در مورد این طرح را رد نمی کنیم این نگرانی ها در دو جهت است عده ای نگران آسیب های فضای مجازی هستند و عده ای هم می گویند کسب ‌وکار ما در این فضا است و ما باید نگرانی های این دو دسته را باهم ببینیم. آنهایی که نگران کسب و کارشان هستند باید بدانند که هیچگونه فیلترینگ در کار نیست و نگران کسب و کار خود نباشند.نماینده مردم تهران در مجلس اظهار کرد: اشتباهی که در مورد این طرح انجام شد این بود که طرح با پیوست رسانه ای اش اعلام نشد.یزدی خواه افزود: اگر این طرح به صحن بیاید و بلافاصله رسیدگی شود خوب است و ما از آمدن طرح به صحن استقبال می کنیم. چرا فقط ما آماج تیر منتقدین قرار بگیریم؟ اتفاقا از آمدن طرح به صحن به شرط رسیدگی فوری موافق هستیم. اما اگر قرار است در نوبت بررسی قرار گیرد ممکن است دو مجلس دیگر هم بگذرد و این طرح بررسی نشود.
------------* عصر ایران پیش‌تر در یادداشتی به نقد طرح صیانت پرداخته است که خواندن آن خالی از لطف نیست:
طرح صیانت؛ از نصیحت مرحوم نظامی گنجوی تا تله انفجاری برای نظام                           ",https://www.asriran.com/003Uu5
833780,۱۴۰۱/۰۱/۱۷,عمومی,سودان/ پرتاب لنگه کفش خبرنگار به سمت سیاستمدار (فیلم),"""صفاء الفحل"" خبرنگار روزنامه ""الراکوبة"" در سودان، در نشست خبری به سمت یکی از سران احزاب سیاسی به نام ""التوم هجو"" لنگه کفش پرتاب کرد.","کد ویدیو  دانلود    فیلم اصلی          
او قبل از پرتاب گفت: پیامی از ملت سودان دارم که باید آن را به شما منتقل کنم.
این سیاستمدار از مشارکت با دولت نظامیان در سودان حمایت می کند. سودان شاهد اعتراضات مردمی علیه دولت نظامیان است./ روزنامه نگاری جدید                           ",https://www.asriran.com/003Uu4
833768,۱۴۰۱/۰۱/۱۷,سیاسی,"غلامعلی رجایی:
اولویت دولت رئیسی باید حل مشکلات معیشتی مردم باشد/ ریشه مشکل اقتصاد، بهبود روابط خارجی و تحریم‌ها است",امیدواریم دولت از فرصتی که برایش فرهم شده حداکثر استفاده را داشته باشد تا بار دیگر آن اشتباهات تکرار نشود و بعد از آن که برجام امضا شد، نگوییم دیگر با آمریکا کاری نداریم. اگر بار دیگر این اتفاق بیفتد، در بار دیگر بر همان پاشنه خواهد چرخید.,"یک فعال سیاسی تاکید کرد: گفت: اینکه برجام به چه شکلی امضا شود بحث مهمی است، امروز براساس شواهد موجود برجام مثل سابق امضا نخواهد شد و درصدی از مسائل حل نشده باقی خواهد ماند.
غلامعلی رجایی مشاور پیشین هاشمی رفسنجانی در گفت‌وگو با خبرنگار ایلنا، در پاسخ به این سوال که مهم‌ترین چالش‌هایی که آقای رئیسی در سال جدید پیش رو دارد از نظر شما چیست و راه‌حل این چالش‌ها چه خواهد بود، گفت: می‌توان چالش‌های دولت آقای رئیسی در سال جدید را به دو دسته چالش داخلی و خارجی تقسیم کرد.
وی افزود: در چالش داخلی، مهمترین و کلیدی‌ترین بحث، چالش کارآمدی است. تصور می‌کنم، دولت آقای رئیسی کابینه خود را ترمیم کرده و پیش‌بینی می‌شود چند وزیر را که برای شرایط فعلی کشور راهکاری ندارند، تعویض کند. چالش بعدی دولت موضوع مقبولیت است که نتیجه آن وجود ضعف کارآمدی در دولت فعلی است.
رجایی تصریح کرد: عده‌ای به دلایل مختلف از صندوق‌ها فاصله گرفتند که نتیجه انتخابات این شد که امروز می‌بینیم. بنابراین دولت باید کاری کند تا محبوبیت و مقبولیت خود نزد مردم بالا برود. اعتبار هر دولتی بستگی به اعتبار و اقتدار اجتماعی دارد و اگر این دو را نداشته باشد، نمی‌تواند در داخل و خارج چانه‌زنی بکند و از منافع دولت، ملت و کشور دفاع کند.
نکته دیگر این است که کمتر دولتی مثل دولت آخر آقایان روحانی و رئیسی در این شرایط بین‌المللی قرار داشته است. تقریبا می‌شود و راه‌حل این موضوع به اقتصاد و معیشت مردم برمی‌گردد. ریشه حل این معضل هم بهبود روابط خارجی و تحریم‌ها است.
وی افزود: اینکه برجام به چه شکلی امضا شود بحث مهمی است، امروز براساس شواهد موجود برجام مثل سابق امضا نخواهد شد و درصدی از مسائل حل نشده باقی خواهد ماند و اگر در مورد آن مشکلاتی که امروز وجود دارد توافق نشود، مشکل‌زا خواهد بود که روابط دیپلماتیک ما را به ویژه در ارتباط با آمریکا و اروپا دچار مشکل خواهد کرد.
رجایی تصریح کرد: چالش بعدی، در منطقه است که آبستن حوادثی خواهد بود که رابطه با عربستان امروز به مرحله بغرنج خود رسیده است. البته مذاکراتی انجام شده تا یخ روابط آب شود اما قانع‌کننده و رضایت‌بخش نبوده است. به نظرم این‌ها چالشی است که آقای رئیسی با آن‌ها در سال آینده رو به رو خواهد بود.
این فعال سیاسی در پاسخ به این سوال که راهکار حل این چالش‌ها در کجاست، گفت: هر چالشی، راه‌حل متناسب به خود را دارد. دولت باید دل مردم را به دست بیاورد و سفره مردم را پرتر و رنگین‌تر کند.
امروز معیشت مردم باید مسئله اصلی دولت باشد. همانطور که زمان امام (ره) جنگ مسئله اصلی بود. همه باید به سمتی حرکت کنند که روابط با منطقه و جهان حالت طبیعی خود را پیدا کند که فکر می‌کنم دولت در این مسیر راه سختی دارد.
وی افزود‌: اگر برجام امضا شد، باید دید با رفع تحریم‌ها، گشایش‌هایی که ایجاد می‌شود و دست دولت را در حل برخی از مشکلات باز می‌گذارد به چه شکلی است و می‌تواند در جهت بهبود وضعیت اقتصادی مردم از آنها استفاده کرد؟ چون برجام بیش از آنکه تبعات سیاسی داشته باشد، تبعات اقتصادی دارد.
امیدواریم دولت از فرصتی که برایش فراهم شده حداکثر استفاده را داشته باشد تا بار دیگر آن اشتباهات تکرار نشود و بعد از آن که برجام امضا شد، نگوییم دیگر با آمریکا کاری نداریم. اگر بار دیگر این اتفاق بیفتد، در بار دیگر بر همان پاشنه خواهد چرخید.
رجایی در پایان گفت:‌ دولت‌ها دست به دست می‌شوند و می‌چرخند. البته باید این اتفاق رخ دهد. مهم منافع کشور و ملت است. ما باید به سمتی حرکت کنیم تا منافع ملی به بالاترین درجه حفظ و یکپارچگی ملت در کنار دولت حفظ شود.
ان‌شاالله سال جدی سال بهتری برای مردم عزیز ما باشد که بتوانیم در کنار آسیب‌های حداقلی کرونا، شاهد رفاه نسبی برای مردم باشیم تا بتوانند سال‌های سخت اخیر خود را پشت سر بگذرانند.                           ",https://www.asriran.com/003Uts
833779,۱۴۰۱/۰۱/۱۷,ورزشی,گل طارمی به چلسی در جمع برترین‌ های تاریخ لیگ قهرمانان (فیلم),"مهدی طارمی مهاجم ملی پوش کشورمان و عضو باشگاه پورتو در فصل گذشته لیگ قهرمانان اروپا در دیدار با چلسی سوپر گلی به ثمر رساند که این گل قیچی برگردان به عنوان بهترین گل سال اروپا انتخاب شد.

به همین بهانه سایت «بلیچر رپورت» آمریکا نامزدهای بهترین گل تاریخ مرحله یک چهارم نهایی لیگ قهرمانان اروپا را بازنشر کرد.","گل زیبای طارمی به چلسی با ضربه قیچی برگردان جزو نامزدهای کسب جایزه بهترین گل تاریخ لیگ قهرمانان اروپا قرار گرفت.
سایت «بلیچر رپورت» درباره گل زیبای ستاره ایرانی پورتو نوشت: می توانستیم این گل مهدی طارمی را تمام روز تماشا کنیم!
  

    کد ویدیو  دانلود    فیلم اصلی                                     ",https://www.asriran.com/003Uu3
833778,۱۴۰۱/۰۱/۱۷,حوادث,هرمزگان/ ۷ کشته در یک تصادف,وی با بیان اینکه شدت تصادف سبب بروز آتش سوزی شد و جانباختگان در آتش این تصادف سوختند، خاطرنشان کرد: علت حادثه انحراف به چپ خودرو پژو بوده است.,"رییس پلیس راه هرمزگان از فوت ۷ نفر در پی تصادف هولناکی در جاده کهورستان به لار خبرداد.

سرهنگ مهدی نکیبخت ظهر امروز (۱۷ فروردین ماه) در جمع خبرنگاران، افزود: صبح امروز در تصادف میان دو خودروی سواری پژو ۴۰۵ و پراید، ۷ نفر جان خود را از دست دادند.
وی با بیان اینکه شدت تصادف سبب بروز آتش سوزی شد و جانباختگان در آتش این تصادف سوختند، خاطرنشان کرد: علت حادثه انحراف به چپ خودرو پژو بوده است.
به گزارش ایسنا، دو روز پیش نیز در یک تصادف خونین تیبا با تریلر در همین جاده، ۴ نفر (همه اعضای یک خانواده) کشته شدند.
                           ",https://www.asriran.com/003Uu2
833777,۱۴۰۱/۰۱/۱۷,بین الملل,توئیتر دسترسی به حساب های دولتی روسیه را محدود می‌کند,مسکو با محدود کردن دسترسی به توئیتر در روسیه و مسدود کردن فیس بوک و اینستاگرام به این اقدام واکنش نشان داد.,"توئیتر اعلام کرد تمهیدات جدیدی را علیه حساب های کاربری دولت روسیه برای کاهش تاثیر تبلیغات رسمی در این شبکه اجتماعی اتخاذ می کند.


به گزارش ایرنا به نقل از خبرگزاری فرانسه، این پلتفرم با صدور بیانیه ای اعلام کرد از این پس حساب های کاربری رسمی به کاربران توئیتر در همه دسته بندی های این اپلیکیشن از جمله در بخش جستجو توصیه نمی شود.
این شرکت دایر در کالیفرنیا همچون رقیب خود متا، شرکت مادر فیس بوک و اینستاگرام، قبلا حساب های کابری شبکه راشاتودی و خبرگزاری اسپوتنیک روسیه در اتحادیه اروپا را مسدود کرده است.
مسکو با محدود کردن دسترسی به توئیتر در روسیه و مسدود کردن فیس بوک و اینستاگرام به این اقدام واکنش نشان داد.
توئیتر در بیانیه خود آورد: ما حساب های دولتی متعلق به کشورهایی که دسترسی به اطلاعات آزاد را محدود می کنند یا درگیر درگیری های مسلحانه هستند، تقویت یا توصیه نمی کنیم، چه توئیتر در آن کشور مسدود باشد یا نه.
این بیانیه افزود: زمانی که یک دولت دسترسی به خدمات آنلاین را در داخل کشور خود محدود یا مسدود می کند، صدای مردم و توانایی دسترسی آزادانه به اطلاعات را فرو می نشاند، اما همچنان به استفاده از خدمات آنلاین برای ارتباطات شخصی خود ادامه می دهد، امری که باعث ایجاد عدم تعادل اطلاعاتی شدید می شود.
براساس این گزارش، حساب کاربری رسمی انگلیسی ولادیمیر پوتین رئیس جمهوری روسیه تنها ۱.۷ میلیون دنبال کننده دارد.
پیشتر سازمان نظارت بر رسانه های روسیه، شبکه اجتماعی فیس بوک و توئیتر را به دلیل نقض حقوق رسانه‌های این کشور از سوی این شبکه آمریکایی و تبعیض هایی که بخاطر مساله اوکراین قائل می شود، تحریم کرده بود. مسکو شبکه‌های اجتماعی آمریکا را به سانسور رسانه‌های روسی و نقض حقوق بشر و شهروندان روسیه متهم می کند.
۳۷ روز از آغاز حمله روسیه به اوکراین می‌گذرد؛ سیل واکنش‌های جهانی به این رویداد همچنان ادامه دارد و فشارهای دیپلماتیک و تهدیدها و تحریم‌های بین‌المللی علیه روسیه در حال افزایش است.
تنش‌های مرزی میان روسیه و اوکراین به تازگی به دنبال افزایش تحرکات نظامی مسکو در حالی با فشار و نفوذ غرب تشدید شده که کاخ کرملین بارها اعلام کرده است که فعالیت‌هایش در مسیر تامین امنیت ملی روسیه و در خاک این کشور بوده و تهدیدی برای هیچ کشوری محسوب نمی‌شود.
اما غرب به سرکردگی آمریکا از این فرصت استفاده کرده و شدیدترین فشارها و تبلیغات روانی را علیه روسیه به راه انداخته است.

                           ",https://www.asriran.com/003Uu1
833776,۱۴۰۱/۰۱/۱۷,اقتصادی,قیمت سکه، طلا و ارز امروز ۱۷ فروردین ۱۴۰۱,,,https://www.asriran.com/003Uu0
833775,۱۴۰۱/۰۱/۱۷,اجتماعی ,مدت دوره آموزش سربازی ۴۵ روزه شد,این فرآیند در تمام مراکز آموزشی و پادگان‌های نیرو‌های مسلح در حال اجرا است.,"با توجه به بازگشت شراط عادی به جامعه مدت دوره آموزشی سربازی از ۳۰ به ۴۵ روز بازگشت.
 
به گزارش خبرگزاری دانشجو، با توجه به واکسیناسیون سراسری کرونا و بازگشت شرایط عادی به جامعه، مدت دوره آموزش سربازی به ۴۵ روز قبل از دوران کرونا بازگشت.
 
این فرآیند در تمام مراکز آموزشی و پادگان‌های نیرو‌های مسلح در حال اجرا است.
 
گفتنی است که مدت دوره آموزش سربازی به دلیل شیوع کرونا در کشور، به ۳۰ روز کاهش یافته بود.                           ",https://www.asriran.com/003Utz
833774,۱۴۰۱/۰۱/۱۷,اخبار سلامت,توصیه‌های اساسی برای روزه‌داری مبتلایان به کرونا (اینفوگرافیک),,,https://www.asriran.com/003Uty
833765,۱۴۰۱/۰۱/۱۷,ورزشی,"""قیچی برگردان"" طارمی، بهترین گل سال اروپا شد (+عکس و فیلم)",گل زیبای طارمی به چلسی با ضربه قیچی برگردان جزو نامزدهای کسب جایزه بهترین گل تاریخ لیگ قهرمانان اروپا قرار گرفت.,"ستاره تیم ملی کشورمان و عضو باشگاه پورتو در تاریخ لیگ قهرمانان اروپا نامش را ثبت کرد.
به گزارش خبرگزاری فارس، مهدی طارمی مهاجم ملی پوش کشورمان و عضو باشگاه پورتو در فصل گذشته لیگ قهرمانان اروپا در دیدار با چلسی سوپر گلی به ثمر رساند که این گل قیچی برگردان به عنوان بهترین گل سال اروپا انتخاب شد.
به همین بهانه سایت «بلیچر رپورت» آمریکا نامزدهای بهترین گل تاریخ مرحله یک چهارم نهایی لیگ قهرمانان اروپا را بازنشر کرد.

گل زیبای طارمی به چلسی با ضربه قیچی برگردان جزو نامزدهای کسب جایزه بهترین گل تاریخ لیگ قهرمانان اروپا قرار گرفت.
سایت «بلیچر رپورت» درباره گل زیبای ستاره ایرانی پورتو نوشت: می توانستیم این گل مهدی طارمی را تمام روز تماشا کنیم!
  

    کد ویدیو  دانلود    فیلم اصلی                                     ",https://www.asriran.com/003Utp
833772,۱۴۰۱/۰۱/۱۷,عمومی,کدام دوربین ایرانی موقعیت تک‌تیرانداز‌های دشمن را افشا می‌کند؟,صنایع دفاعی کشورمان موفق شده تا دوربینی را طراحی کرده و بسازد که قادر است، موقعیت تک تیرانداز‌های دشمن را افشا کند.,"اپتیک و صنایع وابسته به آن امروزه یکی از مهم‌ترین بخش‌ها در جهان محسوب می‌شوند. این اهمیت در حوزه نظامی بیش از بقیه است چراکه مشاهده و دقت بالای همه جزئیات برای فرماندهان بسیار اهمیت دارد. لنز‌ها و دوربین‌های مختلف ابزار اصلی این کار هستند.
به گزارش باشگاه خبرنگاران جوان، معروف‌ترین و پرکاربردترین اپتیک‌ها را باید انواع آمریکایی و اروپایی آن‌ها دانست. به علت ماهیت فعالیت‌های نظامی؛ دوربین‌های لیزری، دید در شب و حرارتی کاربرد‌های بیشتری در ارتش‌ها و نیرو‌های مسلح دارند. به همین دلیل هم بسیاری از ارتش‌های بزرگ جهان دانش اپتیک و ساخت دوربین‌های متفاوت را بومی‌سازی کرده‌اند.
استفاده از دوربین‌های لیزری و دید در شب به ویژه بین تک‌تیرانداز‌ها و فرماندهان بیشتر رواج دارد و باید فناوری آن‌ها بومی باشد. علت اصلی رواج این نوع از تجهیزات، قابلیت رصد مسافت‌های بیشتر و امکان کاربری در همه نوع شرایط آب و هوایی است.

در مقابل این نوع دوربین‌ها، تجهیزاتی طراحی و ساخته شده که وظیفه آن‌ها کشف و شناسایی موقعیت دوربین‌های دید در شب و حرارتی است. مکانیزم فعالیتشان هم این گونه است که اگر دشمن از دوربین‌های حرارتی یا لیزری استفاده کند، تجهیزات مذکور توان کشف آن‌ها را دارند. اهمیت به کاربردن چنین تجهیزاتی در نقطه‌ای است که قدرت شناسایی موقعیت تک‌تیرانداز‌های دشمن حتی با وجود استتار‌های مناسب نیز برای کاربر آن‌ها فراهم می‌شود.
نیرو‌های مسلح کشورمان نیز پس از پایان جنگ تحمیلی و با درک معایب نبود صنایع اپتیک بومی، فعالیت‌های خودکفایی را در این بخش آغاز کردند. نتیجه هم شد تولید طیف گسترده‌ای از دوربین‌های دید در شب، حرارتی، لیزری و بسیاری دیگر. البته همان طور که در متن هم اشاره شد، در کنار دارابودن تجهیزات مناسب برای رصد باید از تجهیزات دیگری هم استفاده کرد تا با دشمن در همین زمینه هم مقابله کرد.
به همین دلیل هم صنایع دفاعی کشورمان توانسته نوعی از دوربین را طراحی کرده و بسازد که قدرت کشف و شناسایی دوربین‌های حرارتی و لیزری دشمن را دارد.
وقتی تمام حرکت دشمن تحت رصد قرار دارد
دوربین لنزیاب لیزری RU-۱۵ یکی از تجهیزات بومی برای کشف و شناسایی دوربین‌های لیزری دشمن است. این وسیله می‌تواند تا در طیف ۸۳۰ نانومتری، انواع دوربین‌های فعال و غیرفعال را تا فاصله حدود ۱.۵ کیلومتری کشف و شناسایی کند.
دیگر ویژگی تاکتیکی دوربین مذکور قدرت زوم ۳۴ برابر است، در واقع این دوربین از این طریق قادر به کشف و شناسایی موقعیت جغرافیایی انواع مختلف دوربین و تجهیزات اپتیکی و همچنین تک‌تیرانداز‌های دشمن است.

فرآیند عملکرد دوربین لنزیاب لیزری RU-۱۵ این گونه است که امواج ارسالی از سوی این دوربین در برخورد با سطوح مورد استفاده در لنز تجهیزات اپتیکی، به‌صورت یک لکه رنگی روی صفحه نمایش ظاهر شده و موقعیت دشمن کشف می‌شود.
سایر مشخصات فیزیکی و فنی آن نیز بدین شرح است؛ وزن ۲.۵ کیلوگرم، ابعاد ۱۰*۲۱*۲۶ سانتی‌متر، دمای عملکردی ۳۰ - تا ۵۰+ درجه سانتی‌گراد و منبع انرژی آن نیز یک باتری شارژی با مداومت کاری ۱۱۰ دقیقه، کاربری آسان، قابلیت نصب بر روی سه‌پایه، فناوری OLED و استاندارد نظامی MIL-STD-۸۱۰ F.
اهمیت استفاده از دوربین لنزیاب لیزری چیست؟
در بیان اهمیت استفاده از دوربین لنزیاب لیزری علیه دشمن باید گفت؛ از آنجایی که در بسیاری از عملیات‌های تروریستی از تک‌تیرانداز‌هایی با دوربین‌های حرارتی و دید در شب استفاده می‌شود، باید برای مقابله با آن‌ها مجهز به چنین وسیله‌ای بود. 
همان طور که در تصاویر بالا هم مشهود است، در بسیاری از اوقات تک‌تیرانداز‌ها در یک خودرو پنهان هستند تا عملیاتشان را انجام دهند. یا اینکه در داخل یک ساختمان و آماده برای شلیک از داخل یک سنگر یا یک کلبه چوبی جنگلی. پس باید برای مقابله با چنین تهدیداتی از چنین تجهیزاتی استفاده کرد.                           ",https://www.asriran.com/003Utw
833773,۱۴۰۱/۰۱/۱۷,حوادث,حال عمومی ۲ روحانی مجروح حادثه تروریستی حرم مطهر رضوی مساعد است,هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد در منطقه شهرک شهید رجایی (قلعه ساختمان) بوده اند.,"مدیر بیمارستان سوانح و حوادث شهید کامیاب مشهد گفت: حال عمومی ۲ روحانی بستری در این بیمارستان که طی حادثه تروریستی دیروز - هفدهم فروردین- بر اثر ضربات چاقو در حرم مطهر رضوی مجروح شدند، مساعد است.


دکتر مسعود خانی روز چهارشنبه در گفت و گو با ایرنا افزود: هم اکنون این ۲ روحانی در بخش مراقبت های ویژه بیمارستان شهید کامیاب معروف به امدادی بستری هستند و کادر پزشکی از دیروز تاکنون از هیچ تلاشی برای درمان آنها دریغ نکرده است.
وی اضافه کرد: خوشبختانه وضعیت این مجروحان هم اکنون در شرایط ثابت قرار دارد اما نمی توان به طور قطع در این باره نظر داد. 
مدیر بیمارستان سوانح و حوادث شهید کامیاب مشهد گفت: این ۲ روحانی از نواحی مختلف بدن مورد اصابت ضربه چاقو قرار گرفته اند.
به گزارش ایرنا، یک فرد تکفیری روز سه شنبه ۱۶ فروردین ماه در صحن پیامبر اعظم حرم امام رضا(ع) با چاقو به سه روحانی حمله کرد.
هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد در منطقه شهرک شهید رجایی (قلعه ساختمان) بوده اند.
حجج اسلام پاکدامن و دارایی پس از جراحی در بخش مراقب‌های ویژه بستری شده اند اما حجت‌الاسلام اصلانی یکی دیگر از روحانیان مضروب بر اثر شدت جراحات وارده به شهادت رسید.

                           ",https://www.asriran.com/003Utx
833771,۱۴۰۱/۰۱/۱۷,اقتصادی,خرمای ماه‌ رمضان چند؟,هر کیلو خرمای مضافتی در بسته‌های ۵۰۰ تا ۷۰۰ گرمی ۴۱ تا ۵۵ هزار تومان، هر کیلو خرمای مضافتی ۶۰ تا ۶۵ هزار تومان، خرمای خاصویی کیلویی۷۰ هزار تومان، خاصویی خشک ۶۰ هزار تومان و کبکاب ۳۲ تا ۳۴ هزار تومان است.,"قیمت هر کیلو خرمای مضافتی در میادین میوه‌ و تره‌بار در بسته‌بندی‌های ۵۵۰ گرمی حدود ۳۲ هزار تومان و بسته‌بندی‌های ۷۰۰ تا ۷۳۰ گرمی حدود ۳۴ هزار و ۹۰۰ تومان و در سطح شهر قیمت آن در بسته‌های ۵۰۰ تا ۷۰۰ گرمی ۴۱تا ۵۵ هزار تومان است.

به گزارش ایسنا بر اساس مشاهدات میدانی از مغازه‌های سطح شهر تهران قیمت هر کیلو خرمای مضافتی در بسته‌های ۵۰۰ تا ۷۰۰ گرمی ۴۱ تا ۵۵ هزار تومان، هر کیلو خرمای مضافتی ۶۰ تا ۶۵ هزار تومان، خرمای خاصویی کیلویی۷۰ هزار تومان، خاصویی خشک ۶۰ هزار تومان و کبکاب ۳۲ تا ۳۴ هزار تومان است.
گفتنی است قیمت‌های ذکر شده حدودی بوده و ممکن است در برخی مناطق بیشتر یا کمتر باشد.
در میادین میوه‌ وتره‌بار نیز قیمت هر بسته ۷۰۰ گرمی رطب مضافتی درجه یک بم ۳۴هزار و۹۰۰ تومان، بسته۷۰۰ گرمی سایر انواع رطب مضافتی ۳۲ هزار و ۹۰۰ تومان، هر کیلو خرمای پیارم ممتاز ۸۵ هزار تومان، پیارم درجه یک ۷۰ هزار تومان، خاصویی هر کیلو ۴۸ هزار تومان، کبکاب۴۰ هزار تومان، خرمای آلویی ۴۱ هزار تومان، خرمای ربی ممتاز ۴۰ هزار تومان، خرمای بیزو ۳۵ هزار تومان، خرمای مرداسنگ ۳۲ هزار تومان، خرمای زاهدی هر کیلو ۳۰ هزار تومان، خرمای کلوته ۲۶ هزار تومان، خرمای دشتستان ۲۵ هزار تومان و خرمای خارک ۱۷ هزار تومان است.
محمدمهدی برومندی _ معاون امور باغبانی وزیر جهاد کشاورزی نیز اخیرا اعلام کرده‌ است با توجه به عرفی که برای بسته‌بندی خرما در کشور وجود دارد، خرمای مضافتی، بسته‌بندی‌های ۵۵۰ گرمی حدود ۳۲ هزار تومان و بسته‌بندی‌های ۷۰۰ تا ۷۳۰ گرمی حدود ۳۴ هزار و ۹۰۰ تومان در میادین میوه و تره بار به فروش می‌رسد که با این حساب قیمت هر کیلوگرم خرما به ۴۸ هزار تومان می‌رسد. همچنین حوزه بازرسی وزارت جهاد کشاورزی هر روز بازار را رصد می‌کند و هر روز صبح در قرارگاه امنیت غذایی وزارت جهاد کشاورزی این قیمت‌ها پایش و رصد می‌شوند و اگر واحد صنفی افزایش قیمتی بیش از قیمت اعلام شده داشته باشد، برخورد لازم انجام خواهد شد.
وی همچنین اضافه کرد که ما در ۱۴ استان کشور، ۲۶۸ هزار هکتار نخیلات داریم و با تولید ۱.۴ میلیون تن خرما، سومین تولید کننده خرما در جهان هستیم و ۲۰ درصد از محصول خرمای بازارهای جهان در ایران تولید می‌شود.  در سال ۱۳۹۹، حدود ۳۸۸ هزار تن خرما صادر کرده‌ایم که حدود ۳۰۰ میلیون دلار درآمد ارزی برای کشور به ارمغان آورده است، در سال ۱۴۰۰ نیز تولید خرما به یک میلیون و ۴۲۰ هزار تن رسید و جزو کشورهای پیشرو در صادرات خرما بودیم.
بنا بر گفته این مقام مسئول در وزارت جهادکشاورزی سرانه مصرف خرما در کشور ۸ تا ۱۰ کیلوگرم است و مابقی تولیدات در حوزه صنعت و صادرات قرار می‌گیرد. در حال حاضر بیش از ۷۰ هزار تن خرما در سردخانه‌های کشور نگهداری می‌شود و تا برداشت سال جدید، خرما برای ورود به بازار وجود دارد و تمام سازمان‌های جهاد کشاورزی در استان‌های تولید کننده خرمای مضافتی و کبکاب آمادگی دارند به هر نقطه از کشور که احساس کمبود وجود دارد، این محصول را ارسال کنند.
                           ",https://www.asriran.com/003Utv
833767,۱۴۰۱/۰۱/۱۷,عمومی,اولین پشت صحنه از فیلم سینمایی «موقعیت مهدی» (فیلم),همزمان با ادامه اکران فیلم سینمایی «موقعیت مهدی» لحظاتی از پشت صحنه این فیلم سینمایی رونمایی شد.,کد ویدیو  دانلود    فیلم اصلی                                     ,https://www.asriran.com/003Utr
833742,۱۴۰۱/۰۱/۱۷,اجتماعی ,انگار آمریکایی‌ها برای خرید پراید 180 میلیون تومان پول می‌دهند!,اگر وضعیت کشور به همین منوال ادامه پیدا کند، دیر نباشد که ایران به دو طبقه دارها و ندارها تبدیل شود. البته امید است با احیای برجام، سروسامانی به وضعیت اقتصادی کشور و معیشتی مردم ایجاد شود.,"عصرایران؛ مصطفی داننده- در زمان‌های نه چندان دور، مهم‌ترین و پرجمعیت ترین بخش جامعه ایران را طبقه متوسط تشکیل می‌داد. کسانی که در دسته داراها تعریف می‌شدند و نه در بخش ندارها قرار می‌گرفتند.  دست‌شان به دهان‎‌شان می‌رسید و یک زندگی عادی را تجربه می‌کردند.
شرایط اقتصادی کشور بعد از سال 88 و هجوم تحریم‌ها به سمت ایران، زندگی این طبقه از مردم را دچار مشکل کرد. خروج آمریکا از برجام در دولت دوم حسن روحانی، تیر آخری بود که بر پیکره این بخش از جامعه وارد شد.
وضع بد اقتصادی طبقه متوسط را در سرسره سقوط قرار داد و آنها را به سمت زیر خط فقر هل داد. متوسط‌ها شده اند مثل کسانی که در حال قدم زدن روی پلی بودند که ناگهان طناب پل پاره می‌شود و شروع به سقوط می‌کنند. عابرین روی پل شروع می‌کنند به دویدن اما فایده ندارد و به انتها نمی‌رسند و فریاد زنان سقوط را تجربه می‌کنند.
اینهایی که به زیر خط فقر سقوط کرده‌اند، هرچه تلاش می‌کنند نمی‌توانند خود را از دره‌ای که در آن افتاده‌اند نجات دهند. تورم و گرانی بلایی سر آنها آورده است که فقط می‌توانند اول ماه را به آخر برسانند بدون اینکه بر خلاف گذشته که بخشی از درآمد خود را به تفریح، سفر کردن و حتی خرید ماشین یا خانه دوم اختصاص می‌دادند.
بدتر از وضعیت این بخش، کسانی بود که در همان سال‌ها زیر خط فقر بودند. حالا آنها اما مثل کسانی هستند که به کف دریا رفته‌اند و نمی‌توانند روشنایی آفتاب را ببیند. حقوق را که می‌گیرند البته اگر سروقت به اندازه بگیرند، کفاف یک یا دو هفته زندگی‌شان را می‌دهد و برای ادامه ماه، باید کاسه چه کنم چه کنم دست بگیرند.
اگر وضعیت کشور به همین منوال ادامه پیدا کند، دیر نباشد که ایران به دو طبقه دارها و ندارها تبدیل شود. البته امید است با احیای برجام، سروسامانی به وضعیت اقتصادی کشور و معیشتی مردم ایجاد شود. و تاسف‌بار این است که برخی از نمایندگان مجلس، وضعیت کشور را می‌بینند اما باز با احیای برجام مخالفت می‌کنند و ساز خود را می‌زنند بدون اینکه راهکاری برای مدیریت شرایط فعلی کشور ارائه دهند.
نمی‌دانم چگونه به عنوان مسئول، وضع بد اقتصادی را می‌بینند اما روی مواضع سیاسی خود می‌‎ایستند و به گونه‌ای رفتار می‌کنند که انگار الان کشورهای اروپایی و آمریکا، از نظر اقتصادی معطل برجام هستند و ارزش پول ملی‌شان به کمترین میزان خود رسیده است و تورم بیداد می‌کند. انگار آمریکایی‌ها برای خرید پراید 180 میلیون تومان پول می‌دهند!
ثبات اقتصادی بعد از احیای برجام می‌تواند جان تازه به زندگی مردم بدهد و قدم خم شده آنها زیر بار فشار اقتصادی را راست کند.____________________* حالا که صحبت از قیمت پراید شد، خواندن گزارشی از وضعیت خودرو در سال 1370 جالب است که در آن، گزارشگر قیمت ها را سرسام آور و حیرت انگیز می خواند: از پژو 405 با قیمت 2 میلیون و 500 هزار تومانی تا BMW صفر کیلومتر 8 میلیون و 700 هزار تومانی! (گزارش کامل و خواندنی و بقیه قیمت ها را اینجا بخوانید.)                           ",https://www.asriran.com/003UtS
833770,۱۴۰۱/۰۱/۱۷,سیاسی,کهگیلویه و بویراحمد/ فعالیت سینما و استخرهای شنا در ممنوع شد؛ فروش بستنی ممنوع,روش بستنی به صورت جزئی و قیفی ممنوع است. آش و حلیم فروش ها به همراه کله پزی ها تا یک ساعت قبل از اذان مغرب نمی توانند در ماه مبارک رمضان فعالیتی داشته باشند.,"معاون فرهنگی و اجتماعی نیروی انتظامی استان کهگیلویه و بویراحمد از ممنوعیت فعالیت سینما و استخرهای شنا در ماه مبارک رمضان امسال در سراسر این استان خبرداد.
به گزارش ایلنا، سرهنگ ""علی وارستگی"" با تشریح نحوه فعالیت صنوف در ماه مبارک رمضان در استان کهگیلویه و بویراحمد، اظهار داشت: فعالیت استخرهای شنا در روز و فعالیت سینماها در روز و همچنین شب های قدر ممنوع در استان کهگیلویه و بویراحمد ممنوع است.
وی با بیان اینکه فعالیت بستنی بندان فقط به صورت کیلویی مجاز بوده و فروش بستنی به صورت جزئی و قیفی ممنوع است، خاطرنشان کرد:  آش و حلیم فروش ها به همراه کله پزی ها تا یک ساعت قبل از اذان مغرب نمی توانند در ماه مبارک رمضان فعالیتی داشته باشند.
معاون فرمانده نیروی انتظامی استان کهگیلویه و بویراحمد گفت: فعالیت رستوران ها به جهت رعایت حال مسافران و مردمی که قادر به روزه گرفتن نمی باشند به صورت دو شیفت ۱۵ روزه و با پوشش کامل بلامانع است.
وارستگی، از ممنوعیت فعالیت تمامی صنوف اغذیه فروش از جمله کافی شاپ ها، قهوه‌خانه‌ها، ساندویچی ها، پیتزافروشی ها، پاچینی، کبابی ها، باغات تفریحی و سایر صنوف و از اذان صبح تا یک ساعت مانده به اذان مغرب در ماه جاری خبرداد.
وی گفت: بیرون بَرها با رعایت پوشش کامل و سرو نکردن غذا در محل صنفی و رستوران ها و اغذیه فروشی های واقع در پایانه های مسافری و فرودگاه با تایید اماکن انتظامی استان کهگیلویه و بویراحمد می توانند فعالیت داشته باشند.
این مسئول نیروی انتظامی تاکیدکرد که فعالیت اغذیه فروشی ها و بوفه های مستقر در مراکز درمانی می بایست به تایید اماکن اطلاعات فرماندهی انتظامی استان برسد.
وارستگی افزود: جهت کمک به معیشت مردم فعالیت صنوف بالا می توانند از اذان مغرب تا اذان صبح فعالیت کاری داشته باشند.                           ",https://www.asriran.com/003Utu
833764,۱۴۰۱/۰۱/۱۷,سیاسی,ورود کمیسیون امنیت ملی به حادثه حرم رضوی,روز شنبه هفته آینده جلسه ای با وزیر خارجه درباره مذاکرات برجام تشکیل می شود.,"یک عضو کمیسیون امنیت ملی و سیاست خارجی مجلس شورای اسلامی از ورود این کمیسیون به حادثه حرم امام رضا (ع) خبر داد.

فداحسین مالکی در گفت و گو با ایسنا با اشاره به حادثه روز گذشته در حرم مطهر امام رضا (ع) گفت: کمیسیون امنیت ملی و سیاست خارجی هفته آینده در جلسه ای با حضور مسئولانی از وزارت کشور و دستگاه های امنیتی ابعاد حادثه حرم امام رضا (ع) را بررسی می کند.
وی افزود: همچنین روز شنبه هفته آینده جلسه ای با وزیر خارجه درباره مذاکرات برجام تشکیل می شود.
                           ",https://www.asriran.com/003Uto
833762,۱۴۰۱/۰۱/۱۷,اقتصادی,قدردانی وزیر تعاون، کار و رفاه اجتماعی از بانک رفاه کارگران,اسماعیل للـه‌گانی مدیرعامل بانک رفاه در نامه‌های جداگانه به وزیر تعاون، کار و رفاه اجتماعی بخشی از مهم‌ترین اقدامات حمایتی و دستاوردهای توسعه‌ای بانک در سال 1400 در حوزه‌های مختلف را گزارش و دکتر عبدالملکی از این اقدامات و دستاوردها قدردانی کرد.,"حجت‌الله عبدالملکی وزیر تعاون، کار و رفاه اجتماعی از اقدامات حمایتی و دستاوردهای توسعه‌ای بانک رفاه کارگران در سال 1400، قدردانی کرد.
به گزارش روابط عمومی بانک رفاه کارگران،  اسماعیل للـه‌گانی مدیرعامل بانک رفاه در نامه‌های جداگانه به وزیر تعاون، کار و رفاه اجتماعی بخشی از مهم‌ترین اقدامات حمایتی و دستاوردهای توسعه‌ای بانک در سال 1400 در حوزه‌های مختلف را گزارش و دکتر عبدالملکی از این اقدامات و دستاوردها قدردانی کرد.
براساس این گزارش، ""عملکرد اعتباری بانک رفاه کارگران در پرداخت تسهیلات حمایتی به اقشار کم‌درآمد و آسیب‌پذیر، جوانان و به‌ویژه بازنشستگان و مستمری‌بگیران سازمان تامین اجتماعی""، ""اجرای طرح مادرآمد با هدف آزادسازی زنان زندانی جرائم مالی غیرعمد""، ""اقدامات در حوزه مسئولیت‌های اجتماعی"" و ""مصوبات سفر مدیران عالی بانک رفاه به استان خوزستان در راستای توسعه شبکه راه‌ها، گسترش حمایت‌ها از بازنشستگان و مستمری‌بگیران تحت پوشش سازمان تامین اجتماعی و حمایت از صنعت پتروشیمی استان"" از جمله اقدامات حمایتی و دستاوردهای توسعه‌ای بانک رفاه کارگران در سال 1400 به شمار می‌روند که در نامه‌های  للـه‌گانی مدیرعامل بانک به  حجت‌الله عبدالملکی وزیر تعاون، کار و رفاه اجتماعی مورد اشاره قرار گرفتند.                           ",https://www.asriran.com/003Utm
833761,۱۴۰۱/۰۱/۱۷,اخبار سلامت,استاد دانشگاه علوم پزشکی: مدرسه‌ها را زود باز کردند/ پیک بعدی کرونا بیشتر کودکان را درگیر می‌کند/ احتمال تزریق دوزهای چهارم و پنجم,کسی ادعا نمی کند که شما با تزریق واکسن در برابر بیماری مصون می شوید آنچه مهم است میزان و شدت بیماری است که با تزریق واکسن کم می شود.,"دکتر شهناز آرمین، استاد دانشگاه علوم پزشکی شهید بهشتی درباره احتمال موج هفتم کرونا گفت: پیک ششم را گذراندیم و آمارها صعودی نیست اما مدرسه ها را زود باز کردند و باید ببینیم واقعا چه پیش می آید! آیا فاصله گذاری و استفاده از ماسک در مدارس رعایت خواهد شد یا نه؟
وی افزود: باید خانواده ها را برای تزریق واکسن به کودکان تشویق کرد. شاید بتوانیم بیماری را در همین حد کنترل کنیم اما اگر این اتفاق نیفتد پیک سنگینی خواهیم داشت که بیشتر در مورد کودکان و سنین پایین خواهد بود که واکسیناسیون روی آنها انجام نشده و هنوز واکسن را دریافت نکرده‌اند.
به گزارش عصر ایران؛ متن گفت وگوی شفقنا با دکتر آرمین، فوق تخصص بیماری های عفونی اطفال را در ادامه می‌خوانید:
-آیا این احتمال وجود دارد که با بازشدن مدارس شیب ابتلا به اومیکرون صعودی شود و پیک بعدی در راه باشد؟ما یک پیک را گذراندیم و آمارها صعودی نیست اما مدرسه ها را زود باز کردند و باید ببینیم واقعا چه پیش می آید! آیا فاصله گذاری و استفاده از ماسک در مدارس رعایت خواهد شد یا نه؟ باید خانواده ها را برای تزریق واکسن به کودکان تشویق کرد. شاید بتوانیم بیماری را در همین حد کنترل کنیم اما اگر این اتفاق نیفتد پیک سنگینی خواهیم داشت که بیشتر در مورد کودکان و سنین پایین خواهد بود که واکسیناسیون روی آنها انجام نشده و هنوز واکسن را دریافت نکرده‌اند. باید ببینیم چه می شود و زمان معلوم کننده شرایط است.
-آیا کسانی که به اومیکرون مبتلا شده بودند در این دوره هم احتمال ابتلا دارند؟به فاصله ۳ تا ۴ هفته می توانند مجددا مبتلا شوند. اینطور نیست که آنتی بادی ایجاد شده بالا باشد یا محافظ شدیدی بدهد. براساس شواهد چنین اتفاقی نمی افتد و احتمال ابتلای فرد در هفته های بعدی وجود دارد.
-واریانت های قبلی چنین ابتلای سریعی نداشت. سویه های بعدی کرونا چطور خواهد بود؟حتی سازمان بهداشت جهانی هم پاسخ این سوال شما را نمی داند. این مسائل به میزان واکسیناسیون در جامعه ارتباط دارد. اینکه چطور بتوانند زنجیره سرایت را کنترل کنند اگر زنجیره درست کنترل و مهار شود می توانیم بیماری را کنترل کنیم. فعلا نمی توان تخمینی زد. برخی احتمال می دهند به صورت طبیعی رو به ضعیف شدن برود و برخی شواهدی دارند که امکان دارد سویه هایی خطرناک‌تر ایجاد شود. آنچه که امروز می دانیم این است که برای کنترل بیماری باید زنجیره سرایت قطع شود. اگر بیش از ۷۰ تا ۸۰ درصد جامعه ای واکسن زده باشند و رعایت فاصله اجتماعی انجام شود بیماری از حالت پاندمی خارج می شود.
-بسیاری واکسن زده اند و تا دوز های سوم تزریق انجام شده است آیا دوز های چهارم و پنجم نیز تزریق خواهد شد؟امروز دوز چهارم برای افراد دارای ریسک تصویب شده است. احتمال تزریق دوز های چهارم و پنجم بالا است.
-آیا تزریق مداوم واکسن سیستم ایمنی بدن را ضعیف می کند؟نه واکسن چنین کاری نمی کند. نمی خواهم بگویم واکسن عارضه ندارد ولی خطر کووید نسبت به آنچه عوارض واکسن است بیشتر بوده و در این بحث که جامعه را در مقابل عوارض بیماری قرار بدهیم و یا اینکه واکسن بزنیم؛ مسلما واکسن زدن ارجح است.
-در برخی از انواع واکسن از جمله سینوفارم دوز های تزریقی در مقابل ابتلا به اومیکرون جوابگو نبود.اصلا قرار نیست بگوییم که واکسن می زنیم و اصلا گرفتار بیماری کرونا نمی شویم. واکسن می تواند از بیماری شدید جلوگیری کند میزان مرگ و میر در میان کسانی که واکسن زده اند کمتر بوده است ولی کسی ادعا نمی کند که شما با تزریق واکسن در برابر بیماری مصون می شوید آنچه مهم است میزان و شدت بیماری است که با تزریق واکسن کم می شود.
-اخیرا وزارت بهداشت اعلام کرده است که بیماری سرخک زیاد شده آیا این وضعیت به دلیل عدم استقبال والدین از واکسیناسیون کودکان در ايام کرونا است؟این اطلاعیه به دلیل شیوع سرخک در افغانستان است چون میزان تزریق واکسن در آن ها بالا نیست و به همین دلیل اعلام شده اگر کسانی به دلیل کرونا بچه ها را برای تزریق واکسن نبرده اند به سرعت اقدام کنند و واکسن بزنند.
-آیا آماری از نوزادانی که واکسن های خود را نزدند وجود دارد؟این آمار را باید از وزارت خانه گرفت.                           ",https://www.asriran.com/003Utl
833760,۱۴۰۱/۰۱/۱۷,اقتصادی,سفر هیات تجاری ایران به روسیه,قرار است هیات ایرانی در دیدار با مقامات و شرکت‌های روس موانع گسترش همکاری‌های تجاری میان دو کشور را بررسی کنند.,"معاون وزیر صمت با هدف گسترش توسعه تجارت بین ایران و روسیه وارد مسکو شد.
به گزارش ایلنا، علیرضا پیمان پاک، معاون وزیر صمت و رییس سازمان توسعه تجارت، در صدر هیاتی از تجار و بازرگانان بخش‌های دولتی و خصوصی با هدف توسعه همکاری‌های اقتصادی بین ایران و روسیه وارد مسکو شد.
بنا بر این گزارش؛ قرار است هیات ایرانی در دیدار با مقامات و شرکت‌های روس موانع گسترش همکاری‌های تجاری میان دو کشور را بررسی کنند.                             ",https://www.asriran.com/003Utk
833758,۱۴۰۱/۰۱/۱۷,عمومی,ویدیوی هوایی شبکه RT از نبرد ماریوپول (فیلم),هزاران خانه در این شهر ویران شده و تلفات غیر نظامیان نیز در اینجا بالا خواهد بود. بلایی که به سر این شهر آمده باعث میشود تا در حمله بعدی روس‌ها به قصد تصرف این شکلی در شهر‌هایی مثل میکولائف یا اودسا، مردم از ترس جانشان شهر را خیلی زود تخلیه کنند.,"کد ویدیو  دانلود    فیلم اصلی          
                           ",https://www.asriran.com/003Uti
833756,۱۴۰۱/۰۱/۱۷,عمومی,دیدنی های امروز؛ از شهر قرنطینه شده شانگهای تا افطاری های رمضانی,افطاری های ماه رمضان، اوضاع شهر جنگ زده پوجا اوکراین، شهر قرنطینه شده شانگهای و ادامه اعتراضات در سریلانکا,"افطاری ماه رمضان در مسجد جامع شهر دهلی هند/ رویترز 						       							افطاری مسلمانان روزه دار در اندونزی/ رویترز 						       							 توزیع افطاری بین روزه داران در شهر ریاض عربستان سعودی/ رویترز 						       							شهر قرنطینه شده شانگهای چین/ رویترز 						                      							خانواده اوکراینی در شهر ""ماریوپول"" که خانه شان در اثر حملات موشکی روسیه آسیب دیده در محوطه خانه گل می کارند./ رویترز 						       							بازدید ""ولودیمیر زلنسکی"" رییس جمهوری اوکراین از شهر آزاد شده ""پوجا"" اوکراین/ رویترز 						       							جمع آوری اجساد غیرنظامیان کشته شده در شهر پوجا اوکراین/ رویترز 						       							ادامه اعتراضات ضددولتی در شهر کلمبو سریلانکا/ رویترز 						       							تشییع پیکر عکاس خبری کشته شده اوکراین در جنگ/ رویترز 						       							بیدار کردن مردم غزه برای صرف وعده سحری در ماه رمضان/ خبرگزاری فرانسه 						       							تخریب باجه های دریافت عوارض در بزرگراهی در پرو در پی اعتراضات سراسری علیه افزایش قیمت سوخت/ رویترز 						       							مجسمه چنگیز خان در مغولستان/ خبرگزاری آناتولی 						                                   ",https://www.asriran.com/003Utg
833757,۱۴۰۱/۰۱/۱۷,فناوری و IT,رونمایی از ربات انسان نمای نقاش در انگلیس (فیلم),این ربات دارای بازو‌های ارتقاع یافته با حسگر‌های ویژه برای کار‌های حساس مانند نقاشی است. این ربات سخنگو می‌تواند با انسان‌ها تعامل کند و برای آن‌ها درباره نقاشی خود توضیح دهد. او یک نقاشی چهره را در مدت ۴۵ دقیقه تا یک ساعت و ۱۵ دقیقه ترسیم می‌کند.,کد ویدیو  دانلود    فیلم اصلی                                     ,https://www.asriran.com/003Uth
833755,۱۴۰۱/۰۱/۱۷,سیاسی,نماینده خرم آباد: این غربتی کیست که به یک زن در پشت‌صحنه فیلم تعرض کرده / مسئولان اگر نمی‌توانند، بچه رزمنده‌ها ورود کنند,عضو کمیسیون امور داخلی و شوراها عنوان کرد: اگر مسئولین ذیربط نمی توانند جلوی این کثافت ها را بگیرند بچه رزمنده ها مدافع ناموس ملت ایران هستند.,نماینده خرم‌آباد با اشاره به اظهارات یکی از زنان فعال در سینما و ادعای تعرض یکی از بازیگران سینما به وی گفت: اگر مسئولین ذیربط نمی‌توانند جلوی این کثافت ها را بگیرند بچه رزمنده ها و مدافع ناموس ملت ایران هستند.به گزارش عصر ایران از خانه ملت؛ مرتضی محمودوند نماینده مردم خرم آباد لرستان در مجلس شورای اسلامی در جلسه علنی امروز سه شنبه ۱۶ فروردین ماه مجلس در تذکری شفاهی گفت: یک هنرمند مظلومه رسما مصاحبه می کند که وقتی پشت صحنه مورد تعرض جنسی قرار گرفتم، فلان هنرمند سرشناس مرا به باد کتک گرفت.می خواهم بگویم این غربتی بی اصل و نسب چه کسی است که در کشور اسلام و شهدا، به این حد از گستاخی رسیده که اینگونه تعرضی را انجام دهد؟عضو کمیسیون امور داخلی و شوراها عنوان کرد: اگر مسئولین ذیربط نمی توانند جلوی این کثافت ها را بگیرند بچه رزمنده ها مدافع ناموس ملت ایران هستند.گفتنی است، سمیه میرشمسی دستیار کارگردان و چیستا یثربی فیلمنامه نویس چندی پیش از رفتار نامناسب برخی از عوامل مشهور سینما  خبر دادند. این افشاگری‌ها منجر به واکنش های انتقادی در فضای سینمایی کشور شده است.                           ,https://www.asriran.com/003Utf
833759,۱۴۰۱/۰۱/۱۷,سلامت,علایم بیماری سرخک کودکان,شیوع سرخک زمانی بیشتر می شود که تعداد افراد بیشتر از حد انتظار در یک منطقه خاص به آن مبتلا شوند. این بیماری به دلیل عدم واکسینه شدن افراد در جهان در حال افزایش است.,"سرخک یک عفونت است که در اثر نوعی ویروس ایجاد می شود و در کودکان شایع تر است، اما امروزه راه های زیادی برای جلوگیری از ابتلا به سرخک وجود دارد.
 
سرخک؛ یک نوع عفونت تنفسی بسیار مسری است که باعث ایجاد بثورات پوستی در کل بدن و علائمی شبیه آنفولانزا می شود. سرخک سالانه میلیون ها نفر را در سراسر جهان درگیر می کند.
 
سرخک به سرخچه هم معروف است. این بیماری ویروسی است، در نتیجه هیچ درمان پزشکی خاصی برای آن وجود ندارد و دوره آن باید طی شود. کودکی که بیمار است باید مایعات زیادی بنوشد، استراحت کافی داشته باشد و در خانه بماند تا از انتشار عفونت جلوگیری شود.
 
علائم و نشانه های بیماری سرخک
 
اولین علائم عفونت سرخک معمولا شامل:
 
سرفه شدید
عطسه
آبریزش بینی
تب بالا
قرمزی واضح چشم هاست.
 
سرخک و لکه های داخل دهان کودکان
 
کودکان همچنین ممکن است قبل از شروع بثورات، لکه های کوپلیک (لکه های قرمز کوچک با مرکزیت آبی یا سفید) در داخل دهان داشته باشند.
 
علامت پوستی سرخک
 
بثورات 3 تا 5 روز بعد از شروع علائم ظاهر می شوند و گاهی اوقات با تب بالا تا 40 درجه سانتیگراد همراه هستند. این دانه های قرمز یا قهوه ای مایل به قرمز، معمولا به صورت لکه های قرمز صاف روی پیشانی بروز می کنند. در بقیه صورت هم به سمت پایین گردن و از بالاتنه به بازو و پاها منتقل می شوند. تب و بثورات بعد از چند روز به آرامی از بین خواهند رفت.
 
بیماری سرخک از کجا میاد؟
 
بهتر است بپرسیم که آیا بیماری سرخک مسری است یا خیر؟ سرخک به شدت مسری است. در واقع، 9 نفر از هر 10 نفری که برای سرخک واکسینه نشده اند، اگر در نزدیکی فرد بیمار قرار بگیرند، به آن مبتلا می شوند.
 
راه انتقال سرخک؛ افراد چطور به سرخک مبتلا می شوند؟
 
سرخک زمانی پخش می ‌شود که در معرض تنفس کسی قرار بگیرید یا با مایع آلوده به ویروس تماس مستقیم پیدا کنید. این سرایت می تواند از طریق قطراتی که هنگام عطسه یا سرفه فرد مبتلا به سرخک به هوا پاشیده می شود، اتفاق بیفتد. فردی که در معرض ویروس قرار می گیرد؛ معمولا 7 تا 14 روز بعد علائم را نشان می دهد.
 
افراد مبتلا به سرخک می توانند بیماری را از 4 روز قبل از شروع بثورات تا حدود 4 روز بعد از آن انتقال دهند. زمانی که تب، آبریزش بینی و سرفه داشته باشید؛ میزان سرایت آن بیشتر می شود. کسانی که سیستم ایمنی ضعیفی دارند مخصوصا افراد مبتلا به بیماری هایی مثل ایدز، ممکن است که ویروس سرخک را تا زمان بهبودی انتقال دهند.
 
درمان بیماری سرخک
 
هیچ درمان دارویی خاصی برای سرخک وجود ندارد. برای کمک به کنترل علائم:
 
به کودک خود مایعات فراوان بدهید.
 
او را به استراحت بیشتر تشویق کنید.
 
اگر تب باعث ناراحتی کودک تان می شود، یک داروی غیر آسپرینی مثل استامینوفن یا ایبوپروفن به او بدهید. هیچ وقت به کودک مبتلا به بیماری ویروسی آسپرین ندهید، زیرا این ماده با سندرم ری در ارتباط است.
 
عوارض و مشکلات همراه با بیماری سرخک
 
کودکان مبتلا به سرخک باید تحت نظر پزشک باشند. در برخی موارد، سرخک می تواند منجر به مشکلات دیگری شود که برخی از آن ها عبارتند از:
 
عفونت های گوش
خروسک
اسهال
پنومونی
آنسفالیت (تحریک و تورم مغز)
 
کودکان مبتلا به سرخک باید به مدت 4 روز بعد از ظاهر شدن بثورات از دیگران دور نگه داشته شوند. برای کسانی که سیستم ایمنی ضعیفی دارند، این کار باید تا زمانی که بهبودی کامل پیدا کرده و همه علائم از بین بروند، ادامه یابد.
 
بیماری سرخک چقدر طول می کشد؟
 
عفونت سرخک می تواند چند هفته طول بکشد. علائم معمولا 7 تا 14 روز بعد از قرار گرفتن فردی در معرض ویروس شروع می شود.
 
پیشگیری از ابتلا به بیماری سرخک
 
بهترین راه برای محافظت از فرزندان تان؛ این است که مطمئن شوید در برابر سرخک واکسینه شده اند. برای اکثر کودکان، محافظت از سرخک بخشی از واکسن سرخک - اوریون - سرخجه (MMR) یا واکسن سرخک – اوریون – سرخجه - آبله مرغان (MMRV) که در سن 12 تا 15 ماهگی و دوباره در سن 4 تا 6 سالگی تجویز می شود، امکان‌پذیر است.
 
این واکسن را می توان به نوزادان 6 ماهه در صورتی که به خارج از کشور سفر کنند، تزریق کرد. با پزشک تان صحبت کنید تا ببینید چه زمانی به واکسن نیاز است.
 
چرا واکسیناسیون مهم است؟
 
شیوع سرخک زمانی بیشتر می شود که تعداد افراد بیشتر از حد انتظار در یک منطقه خاص به آن مبتلا شوند. این بیماری به دلیل عدم واکسینه شدن افراد در جهان در حال افزایش است.
 
همه بچه هایی که لازم است واکسن بزنند حتما باید آن را به موقع دریافت کنند. افراد در معرض خطر (مثل کسانی که سیستم ایمنی ضعیفی دارند) نمی توانند واکسن بزنند. اما وقتی بسیاری از افراد در برابر این بیماری ایمن شوند، از گسترش بیماری جلوگیری خواهد شد.
 
کدام افراد در معرض ابتلا به سرخک هستند؟
 
بیشترین خطر در طول شیوع سرخک متوجه افراد زیر است:
 
نوزادانی که برای تزریق واکسن به سن کافی نرسیده اند.
زنان باردار
افرادی که تغذیه ضعیف یا سیستم ایمنی ضعیفی دارند.
 
پزشکان می توانند آنتی بادی های سرخک (به نام گلوبولین ایمنی) را به افراد در معرض خطر ابتلا به سرخک تزریق کنند. زمانی این واکسن در تاثیرگذارترین حالت است که تا 6 روز بعد از سرایت زده شود. این آنتی بادی ها می توانند از سرخک پیشگیری کرده یا علائم را کم‌تر کنند.
 
واکسن سرخک همچنین می تواند به محافظت از افراد واکسینه نشده بعد از ابتلا به سرخک البته صورتی که در عرض 3 روز اول زده شود، کمک کند.
 
چه زمانی باید به پزشک مراجعه کرد؟
 
اگر فکر می کنید که کودک تان سرخک دارد، یا حتی تحت شرایط زیر در اطراف فرد مبتلا است، فورا به پزشک مراجعه کنید:
 
نوزاد است.
 
داروهایی مصرف می کند که سیستم ایمنی را تضعیف می کند.
 
مبتلا به سل، سرطان یا بیماری است که سیستم ایمنی را تحت تأثیر قرار می دهد.
 
منبع: نمناک                           ",https://www.asriran.com/003Utj
833753,۱۴۰۱/۰۱/۱۷,اجتماعی ,فیلم کامل و واضح از لحظه دستگیری ضاربِ حرم رضوی توسط مردم,فیلم کامل و واضح از لحظه دستگیری ضاربِ حرم رضوی توسط مردم را ببینید. منبع :خبرفوری,کد ویدیو  دانلود    فیلم اصلی                                     ,https://www.asriran.com/003Utd
833597,۱۴۰۱/۰۱/۱۷,بین الملل,عروسی دختران ژاپنی بدون داماد؛ محبوبیت رو به رشد عروسی انفرادی در ژاپن (فیلم),فریترهای ژاپنی پس از دبیرستان یا دانشگاه کار نمی‌کنند و با راه های کم درآمد زندگی را می‌گذرانند. آنها در فرهنگ ژاپنی پذیرفته نشده اند.,"کد ویدیو  دانلود    فیلم اصلی          
عصر ایران؛ با کاهش نرخ ازدواج در ژاپن، ""عروسی انفرادی"" به گزینه محبوب زنان جوان مجرد تبدیل شده است تا جوانی و استقلال خود را جشن بگیرند.
به گزارش عصرایران، در این فیلم از حجم زیاد کار مردم ژاپن و ""فریتر""ها به عنوان گروهی از مردم کم کار این کشور صحبت شده است.
""سو پرکینز"" مجری و بازیگر بریتانیایی با ""رینا"" یکی از این عروس‌های تنها و بدون داماد ملاقات کرده است. دختری که خود را برای مراسم پر زرق و برق فیلم برداری عروسی و تعهد به خود آماده می‌کند. در این مراسم تک نفره حرفی از داماد نیست.
فریتر کلمه‌ای ژاپنی برای افرادی است که بیکار یا فاقد شغل تمام وقت هستند. این افراد حقوق و مزایای کم و اندکی دارند و پشتوانه‌ای برای آینده ندارند.  زنان خانه دار و دانشجویان در این رده قرار نمی‌گیرند.
میانگین سنی فریترها بین 15 تا 34 سال است.
فریترها در ژاپن کم کار نیز توصیف می‌شوند. این افراد پس از دبیرستان یا دانشگاه شغلی را شروع نمی‌کنند بلکه از مسیر پیدا کردن مشاغل کم درآمد زندگی می‌گذرانند. این افراد طرفدار تئوری کار کمتر و آرامش بیشتر در زندگی هستند.
با این حال به نظر می‌رسد جامعه ژاپن هنوز با این تفکر کنار نیامده و فریتر در فرهنگ ژاپنی فرد پذیرفته شده‌ای محسوب نمی‌شود.                           ",https://www.asriran.com/003Ur7
833754,۱۴۰۱/۰۱/۱۷,بین الملل,همکاری سه‌جانبه استرالیا، بریتانیا و آمریکا برای ساخت موشک‌های مافوق صوت,دولت بایدن در حال سرمایه گذاری در تحقیق و توسعه موشک‌های مافوق صوت است که با سرعت پنج برابر صوت حرکت می‌کنند. اقداماتی که با حملات روسیه به اوکراین بی‌ارتباط نیست.,"بریتانیا، ایالات متحده آمریکا و استرالیا برای همکاری بیشتر در زمینه ارتقاء قابلیت‌های جنگ الکترونیک و همچنین ساخت سلاح‌های مافوق صوت با یکدیگر به توافق رسیدند.
 
به گزارش یورونیوز، دفتر بوریس جانسون، نخست وزیر بریتانیا با اعلام این خبر می‌گوید رهبران این کشورها این ائتلاف دفاعی جدید را شکل داده و در کنار یکدیگر به انجام همکاری‌های سه‌جانبه در زمینه ساخت موشک‌های ابرفراصوت متعهد شده‌اند.
 
اتحاد جدید این سه کشور که سپتامبر گذشته راه‌اندازی شده بود، موجب شد تا استرالیا قرارداد خرید زیردریایی فرانسوی را لغو و به جای آن قراردادی با ایالات متحده برای تامین نیازهای دفاعی خود امضا کند. در بیانیه مشترکی که رهبران استرالیا، بریتانیا و ایالات متحده منتشر کرده‌اند آمده است که واشنگتن و لندن از پیشرفت در برنامه زیردریایی‌های متعارف هسته‌ای برای استرالیا خرسندند و به تلاش‌های خود در زمینه گسترش همکاری‌ها برای توسعه این ظرفیت‌ها ادامه خواهند داد.
 
ایالات متحده و استرالیا در حال حاضر یک برنامه توسعه سلاح‌های مافوق صوت دارند که بریتانیا در این مرحله اعلام کرده به آن نمی‌پییوندد اما در مباحث مربوط به تحقیق و توسعه آن مشارکت خواهد کرد.
 
دولت بایدن در حال سرمایه گذاری در تحقیق و توسعه موشک‌های مافوق صوت است که با سرعت پنج برابر صوت حرکت می‌کنند. اقداماتی که با حملات روسیه به اوکراین بی‌ارتباط نیست و بعد از هجوم نیروهای مسکو به این کشور نگرانی‌ها را در خصوص امنیت مرزهای شرقی اروپا تشدید کرده است.
 
رهبران سه کشور در بخش دیگری از بیانیه خود نوشته‌اند: «با توجه به تهاجم بی‌دلیل، غیرقانونی و غیرقابل پذیرش روسیه به اوکراین، ما تعهد تزلزل ناپذیر خود را به یک سیستم بین‌المللی که به حقوق بشر، حاکمیت قانون و حل و فصل مسالمت‌آمیز اختلافات عاری از اجبار احترام می‌گذارد، تکرار می‌کنیم». در ادامه این بیانیه رهبران سه کشور استرالیا، بریتانیا و آمریکا همچنین بر تعهد خود بر وجود یک منطقه آزاد و باز در اقیانوس هند و آرام نیز تاکید کردند.
 
این بیانیه مشترک با واکنش چین رو به رو شده است. ژانگ جون، سفیر چین در سازمان ملل، روز سه‌شنبه به این کشورها هشدار داد از اقداماتی که می‌تواند به بحرانی مانند درگیری‌ اوکراین در سایر نقاط جهان دامن بزند، اجتناب ورزند.
 
ژانگ به خبرنگاران گفت: «هرکسی که نمی‌خواهد بحران اوکراین را ببیند، باید از انجام کارهایی که ممکن است سایر نقاط جهان را به چنین بحرانی سوق دهد، خودداری کند.» او در ادامه گفت: «به قول چینی ها: اگر چیزی را دوست ندارید، آن را بر دیگران تحمیل نکنید.»                           ",https://www.asriran.com/003Ute
833752,۱۴۰۱/۰۱/۱۷,بین الملل,تحریم‌های جدید نیوزیلند علیه روسیه,قرار است دولت نیوزیلند اقدامات بیشتری در راستای تحریم ها  علیه روسیه برای حمایت از مردم اوکراین انجام دهد.,"نیوزیلند امروز چهارشنبه از ممنوعیت صادرات محصولات صنعتی به روسیه و همچنین تصویب اعمال تعرفه ۳۵ درصدی بر روی همه کالاهایی که از روسیه وارد می شوند خبر داد.


به گزارش روز چهارشنبه ایرنا از خبرگزاری «رویترز» دولت نیوزیلند در کنار افزایش ممنوعیت های صادراتی محصولات صنعتی که به صنایع استراتژیک روسیه بسیار مرتبط می باشند، از تصویب تعرفه های ۳۵ درصدی بر روی همه کالاهای وارداتی از این کشور خبر داد. 
«نانائیا ماهوتا» وزیر امورخارجه نیوزیلند، گفت: « تصاویر و گزارش هایی که از قساوت و بی رحمی صورت گرفته علیه غیرنظامیان در «بوچا» و مناطق دیگر اوکراین دیده شده است نفرت انگیز، شنیع و سرزنش کردنی است. نیوزیلند به پاسخ در برابر اقدامات خصمانه و دیوانه وار پوتین ادامه می دهد. » 
وی همچنین افزود قرار است دولت نیوزیلند اقدامات بیشتری در راستای تحریم ها  علیه روسیه برای حمایت از مردم اوکراین انجام دهد. 
اعمال تعرفه های جدید و تحریم ها علیه روسیه از تاریخ ۲۵ آوریل اجرایی خواهند شد. 
واقعه مبهم شهر ""بوچا""ی اوکراین و انتشار تصاویر دلخراش اجساد غیرنظامیان،موضوع نشست شورای امنیت سازمان ملل بود تا درباره آنچه غرب به تصویر کشیده، بحث و گفتگو شود؛ واقعه‌ای که به‌رغم تکذیب مسکو، روند تصمیم‌گیری درباره لغو عضویت روسیه در شورای حقوق بشر سازمان ملل را سرعت بخشیده است.
 منابع دیپلماتیک اعلام کردند همزمان با برگزاری نشست شورای امنیت سازمان ملل در روز سه شنبه، نمایندگان ۱۱ کشور از جمله آمریکا، انگلیس، کانادا، اوکراین، مولداوی، ژاپن، کلمبیا و نیز رئیس هیات اتحادیه اروپا به نمایندگی از ۲۷ کشور این اتحادیه از ""عبدالله شهید"" رئیس مجمع عمومی سازمان ملل درخواست نشستی فوق العاده و اضطراری در این مجمع کرده‌اند تا در مورد تعلیق عضویت روسیه در شورای حقوق بشر سازمان ملل تصمیم گیری شود.
بر اساس اعلام منابع دیپلماتیک، نشست فوق العاده مجمع عمومی سازمان ملل درباره تعلیق عضویت روسیه در شورای حقوق بشر سازمان ملل قرار است روز پنجشنبه برگزار شود. از زمان آغاز جنگ اوکراین در ۵ اسفند ۱۴۰۰ تاکنون مجمع عمومی سازمان ملل دو نشست فوق العاده درباره این جنگ برگزار کرده که با صدور دو قطعنامه با اکثریت آرا، روسیه را محکوم کرده است.

                           ",https://www.asriran.com/003Utc
833750,۱۴۰۱/۰۱/۱۷,اقتصادی,"بانک مرکزی: شبکه بانکی آماده پرداخت وام ازدواج است/ الزام داشتن کارت پایان خدمت، ""دروغ سیزده"" است",نادعلی با بیان اینکه تسهیلات ازدواج بدون سود و تنها دارای چهار درصد کارمزد است، افزود: این تسهیلات ۱۰ ساله بوده و مبلغ هر قسط در حدود یک میلیون تومان است.,"مدیرکل عملیات پولی و اعتباری بانک مرکزی گفت: در حال حاضر تمامی بانک‌ها از جمله بانک‌های دولتی و خصوصی آمادگی لازم برای ارائه تسهیلات قرض‌الحسنه ازدواج به متقاضیان را دارند. 


به گزارش ایرنا از بانک مرکزی، «محمد نادعلی» در خصوص وثایق لازم برای دریافت تسهیلات ازدواج اظهار کرد: براساس آنچه در قانون بودجه صریحا بیان شده است پس از اعتبارسنجی متقاضی توسط بانک، حداکثر سفته یا یک ضامن معتبر برای دریافت تسهیلات کفایت می‌کند. 
به گفته وی، مدارک موردنیاز برای دریافت وام ازدواج شامل سند ازدواج، کارت ملی و شناسنامه زوجین و مدارک مرتبط با ضامن معتبر به همراه کپی تمامی موارد است.
داشتن کارت پایان خدمت برای وام ازدواج ""دروغ سیزده"" است
مدیرکل عملیات پولی و اعتباری بانک مرکزی درباره ادعای الزام داشتن کارت پایان خدمت برای دریافت وام قرض‌الحسنه ازدواج، گفت: این خبر و ادعا، شبیه دروغ سیزده است و برای گرفتن وام قرض الحسنه ازدواج، کارت پایان خدمت، ضروری نیست.
وی در خصوص مراحل دریافت تسهیلات ازدواج نیز، گفت: متقاضی با مراجعه به سامانه تسهیلات قرض‌الحسنه ازدواج و ثبت نام اینترنتی و تکمیل فرم های مربوطه، کد رهگیری ۱۰ رقمی دریافت می‌کند. پس از تعیین شعبه توسط بانک، متقاضی ۱۲ روز کاری برای مراجعه به شعبه مهلت دارد. همچنین هر یک از زوجین به عنوان یک متقاضی توسط بانک شناسایی شده و براساس اعتبارسنجی انجام شده، بانک نسبت به اخذ وثیقه و ضامن اقدام می‌کند. 
نادعلی با بیان اینکه تسهیلات ازدواج بدون سود و تنها دارای چهار درصد کارمزد است، افزود: این تسهیلات ۱۰ ساله بوده و مبلغ هر قسط در حدود یک میلیون تومان است. 
وی تاکید کرد: براساس آمار سال گذشته ۹۲۴ هزار فقره وام ازدواج توسط شبکه بانکی پرداخت شد. امسال نیز طبق روال سال‌های گذشته متقاضیان واجد شرایط با تکمیل مراحل می‌توانند از این تسهیلات بهره‌مند شوند. 
ثبت نام ۶۵ هزار نفر برای دریافت وام ازدواج
مدیرکل عملیات پولی و اعتباری بانک مرکزی تصریح کرد: متقاضیانی که سال گذشته موفق به دریافت تسهیلات نشده‌ و قراردادی هم با شعبه‌های انتخابی خود نبسته‌اند، امسال با مبلغ جدید، تسهیلات را دریافت خواهند کرد.
بر اساس این گزارش از ابتدای سال جاری تا تاریخ ۱۶ فروردین  بیش از ۶۵ هزار نفر برای دریافت تسهیلات قرض الحسنه ازدواج ثبت نام کرده‌اند.

                           ",https://www.asriran.com/003Uta
833748,۱۴۰۱/۰۱/۱۷,اقتصادی,مزایای صندوق‌های سرمایه گذاری در سال 1401,راه‌های مختلف و بسیار زیادی برای سرمایه‌گذاری وجود دارد. مانند سرمایه گذاری در بازار مسکن، بورس، بازار رمز ارزها، خودرو، سرمایه گذاری در بانک‌ها، صندوق سرمایه گذاری و موارد دیگر، که فرد با در نظر گرفتن شرایط خود می‌تواند برای سرمایه گذاری اقدام کند.,"اکثر افراد در جامعه امروزی به این فکر هستند که سرمایه و پول خود را افزایش دهند. در نتیجه به دنبال راهی برای سرمایه گذاری می‌گردند که پرسود باشد. این موضوع با توجه به میزان ریسک پذیری سرمایه‌گذار و میزان درآمد و سرمایه‌اش متفاوت خواهد بود.
راه‌های مختلف و بسیار زیادی برای سرمایه‌گذاری وجود دارد. مانند سرمایه گذاری در بازار مسکن، بورس، بازار رمز ارزها، خودرو، سرمایه گذاری در بانک‌ها، صندوق سرمایه گذاری و موارد دیگر، که فرد با در نظر گرفتن شرایط خود می‌تواند برای سرمایه گذاری اقدام کند.

یکی از بهترین و پرسودترین راه‌های سرمایه گذاری در سال 1401، خرید صندوق‌ سرمایه گذاری است. این صندوق‌ها در انواع مختلف مانند سهامی، درآمد ثابت، مختلط و... وجود دارند که با توجه به ریسک‌پذیری خودتان، می‌توانید سرمایه‌گذاری را آغاز کنید.
سرمایه‌گذاری در صندوق‌ها، مزایای زیادی به همراه دارد که در ادامه این مطلب به برخی از آن اشاره می‌کنیم.
صندوق‌های سرمایه‌گذاری نقدشوندگی بالایی دارند
نقدشوندگی بسیار خوب در صندوق‌های سرمایه گذاری مهم‌ترین مزیت آن‌ها به حساب می‌آید. اگر شما جزو آن دسته افرادی هستید که ممکن است در طول مدت سرمایه گذاری خود به پول نقد احتیاج پیدا کنید، باید روشی را برای سرمایه گذاری انتخاب کنید که نقدشوندگی بالایی داشته باشد. در این صورت می‌توانید هر زمان که خواستید، سرمایه خود را نقد کنید. اما با سرمایه گذاری در بازار مسکن چه؟ باز هم این امکان وجود دارد که سرمایه‌تان به سرعت نقد شود؟
 سرمایه گذاری در صندوق‌ها یکی از آسان‌ترین روش‌ها برای سرمایه گذاری است
چرا می‌گوییم که سرمایه گذاری در صندوق‌ها آسان است؟ به این دلیل که تنها کاری که لازم است انجام دهید، انتخاب یک صندوق سرمایه گذاری با توجه به شرایطتان است.
 با سرمایه کم نیز امکان سرمایه گذاری در صندوق‌ها وجود دارد
بسیاری از افراد سرمایه زیادی ندارند که بخواهند برای سرمایه گذاری اقدام کنند. در صندوق‌‌ها این امکان وجود دارد که با سرمایه و پول کم هم سرمایه گذاری خود را شروع کنید و چه از این بهتر؟
 دارایی‌ها کاملا حرفه‌ای مدیریت می‌شوند
زمانی که شما تصمیم می‌گیرید سرمایه گذاری در صندوق‌ها را شروع کنید، در واقع مدیریت دارایی و سرمایه خود را به افراد کاردان و حرفه‌ای واگذار می‌کنید. در نتیجه این روش برای افرای که آشنایی کافی با بازارهای سرمایه و مالی ندارند، بهترین روش است.
در صندوق‌های سرمایه گذاری تنوع زیادی وجود دارد
همان‌طور که گفتیم صندوق‌ها انواع مختلفی مانند مختلط، سهامی، درآمد ثابت و کالایی دارند. اگر تمایل داشته باشید با سرمایه گذاری خود سود منظم دریافت کنید، می‌توانید در صندوق‌های درآمد ثابت سرمایه گذاری کنید. در حالی که اگر توانایی ریسک زیاد را داشته باشید، می‌توانید در صندوق‌های سرمایه گذاری سهامی سرمایه گذاری کنید و به همان نسبت سود بیشتری نسبت به صندوق‌های درآمد ثابت دریافت کنید.
علاوه بر مواردی که ذکر شد، مزایای دیگری مانند شفافیت اطلاعات، بازدهی مناسب، ریسک کم و ضامن نقدشوندگی نیز شامل صندوق‌های سرمایه گذاری می‌شود.
در نهایت به این نتیجه می‌رسیم که امروزه سرمایه گذاری در صندوق‌ها، با توجه به مزایایی که دارد، می‌تواند برای تمام افراد مناسب باشد و از آن بهره‌مند شوند. چه افرادی با سرمایه کم یا زیاد و چه افرادی که در بازارهای مالی تخصص دارند یا ندارند!
این روزها به راحتی می‌توانید از خانه سرمایه‌گذاری کنید و بازارهای سرمایه را دنبال کنید. در اپلیکیشین یا سایت سیگنال می‌توانید به راحتی اقدام به خرید آنلاین صندوق‌های سرمایه‌گذاری کنید.
                            ",https://www.asriran.com/003UtY
833749,۱۴۰۱/۰۱/۱۷,اخبار سلامت,علائم ابتلا به سویه نوترکیب کرونا چیست؟,در مورد علائم این سویه ترکیبی جدید باید همان علائم معمولی مانند آبریزش بینی، عطسه و گلو درد، تب، سرفه و از دست دادن چشایی یا بویایی را در نظر داشته باشید.,"ایسنا نوشت: سویه جدید XE ترکیبی از ۲ زیرسویه BA.۱ و BA.۲ امیکرون است به این معنا که سویه ترکیبی از ۲ ویروس یا سویه متفاوت تشکیل شده و ویژگی‌های هر ۲ را دارد.



۲۹ مارس سازمان بهداشت جهانی اعلام کرد که میزان انتقال XE ممکن است ۱۰ درصد نسبت به زیرشاخه غالب فعلی BA.۲ امیکرون بیشتر باشد.
اندرو فریدمن، کارشناس بیماری‌های عفونی از دانشگاه کاردیف ایالات متحده، در مورد خطرناک بودن این نوترکیب گفت: در این مرحله بی‌جهت نگران نیستم چون سویه نوترکیب یک اتفاق غیرعادی نیست.
در مورد علائم این سویه ترکیبی جدید باید همان علائم معمولی مانند آبریزش بینی، عطسه و گلو درد، تب، سرفه و از دست دادن چشایی یا بویایی را در نظر داشته باشید.
در حال حاضر اطلاعات کافی برای سنجش شدت XE یا اثربخشی واکسن در برابر آن وجود ندارد.

                           ",https://www.asriran.com/003UtZ
833747,۱۴۰۱/۰۱/۱۷,سیاسی,پیام علم‌الهدی در پی حمله به روحانیون در حرم رضوی,این فاجعه جانکاه را به محضر مقدس بقیة اللهِ فی الارضین ارواحنا فداه_ و مقام معظم رهبری مد ظله العالی و جامعه روحانیت، خصوصاً جمع خدمتگزار و جهادگر علما در پهنه‌های «حاشیه‌ی شهر» و خانواده آن شهید سعید، تبریک و تسلیت عرض می‌کنم,"مهر نوشت: علم‌الهدی نماینده ولی فقیه در خراسان رضوی در پی شهادت جهادگر شهید حجت‌الاسلام اصلامی پیام تسلیت صادر کرد.
 
متن پیام به این شرح است:
 
انالله و انا الیه راجعون
 
حادثه دلخراش هتک حریم ثامن الحجج (علیه السلام) و تهاجم مسلحانه به سه نفر از علمای جهادگر و خدمتگزار حاشیه شهر و شهادت جان‌گداز شخصیتی مجاهد و انقلابی، خیری خدوم برای قشر آسیب‌پذیر آن سامان، جناب حجت‌الاسلام والمسلمین آقای اصلانی، جانباز و برادر دو شهید، قلب هر ولایت‌مدار انقلابی را جریحه‌دار می‌کند.
 
این فاجعه جانکاه را به محضر مقدس بقیة اللهِ فی الارضین ارواحنا فداه_ و مقام معظم رهبری مد ظله العالی و جامعه روحانیت، خصوصاً جمع خدمتگزار و جهادگر علما در پهنه‌های «حاشیه‌ی شهر» و خانواده آن شهید سعید، تبریک و تسلیت عرض می‌کنم و برای این مرحوم، علو درجات و برای آن دو عزیز مجروح این حادثه، شفای عاجل از درگاه حضرت احدیت مسئلت می‌نمایم.                           ",https://www.asriran.com/003UtX
833746,۱۴۰۱/۰۱/۱۷,بین الملل,دختران پوتین در لیست تحریمی اتحادیه اروپا,این فهرست که قرار است تغییراتی در آن اعمال شود و به موجب این تغییرات، مسدود شدن دارایی‌ها و محدودیت‌های سفر جزو تحریم‌های جدید خواهند بود، امروز (چهارشنبه) برای تصویب مطرح می‌شود.,"ایسنا نوشت: هم زمان با اینکه اتحادیه اروپا ""اقدامات تنبیهی"" از جمله ممنوعیت واردات زغال سنگ از روسیه را اعلام کرده، بروکسل قصد دارد دختران ولادیمیر پوتین را با تحریم‌های جدید هدف قرار دهد.



به نوشته روزنامه دیلی تلگراف، نام «کاترینا تیخونووا» و « ماریا ورونتسوا»، دختران ولادیمیر پوتین، رئیس جمهوری روسیه که زندگی مخفیانه‌ای دارند، در پیش‌نویس فهرست افراد تحریمی است؛ از جمله تحریم‌شدگان می‌توان به سیاستمداران، الیگارش‌ها و خانواده‌های آن‌ها اشاره کرد.
این فهرست که قرار است تغییراتی در آن اعمال شود و به موجب این تغییرات، مسدود شدن دارایی‌ها و محدودیت‌های سفر جزو تحریم‌های جدید خواهند بود، امروز (چهارشنبه) برای تصویب مطرح می‌شود.

خانم ورونتسوا مالک یک پروژه سرمایه‌گذاری در حوزه سلامت و بهداشت است و خانم تیخونووا یک موسسه هوش مصنوعی را در مسکو اداره می‌کند؛ بدین ترتیب این اقدام اتحادیه اروپا ""بسیار نمادین"" است تا مشخص شود که آیا دختران ولادیمیر پوتین دارایی‌هایی را در خارج از مسکو دارند یا خیر.
علاوه بر این، کمیسیون اروپا بسته‌ تحریمی جدیدی را علیه روسیه معرفی می‌کند، اقدامات محدودکننده‌ای از جمله ممنوعیت واردات زغال‌سنگ روسیه و ارسال تجهیزات جدید به این کشور.
اورزولا فون درلاین، رئیس کمیسیون اروپا گفت: ما همگی تصاویر وحشتناکی که از بوچا و سایر مناطق در اوکراین منتشر شده را مشاهده کردیم. این جنایات بی‌پاسخ نخواهد ماند.
همچنین در این خصوص، لیز تراس، وزیر امور خارجه انگلیس اظهار کرد که تحریم‌های غرب، اقتصاد روسیه را به ""دوران اتحاد جماهیر شوروی"" بازگردانده است و همچنین وی خواستار ""اقدامات سخت‌تری"" از جمله ارسال تجهیزات به کی‌یف شد تا جنگ در اوکراین را متوقف کند.
این سیاستمدار انگلیسی افزود که این اقدامات جدید با همکاری گروه ۷ (G۷) و اتحادیه اروپا انجام خواهد شد؛ اقداماتی که می‌تواند تحریم‌ها را علیه موسسات مالی در روسیه بیشتر کند.
از طرفی، سفیران اتحادیه اروپا درخصوص محدودیت‌های تجارتی علیه چهار بانک روسی، بخش کشاورزی و تولیدات و مواد غذایی و انرژی گفت‌وگو خواهند کرد. این در حالیست که سفیر روسیه در اتحادیه اروپا با اشاره به هشدار پوتین مبنی بر اینکه مسکو صادرات مواد غذایی به کشورهای ""متخاصم"" را به دقت ""نظارت"" خواهد کرد، نسبت به اقدام تلافی‌جویانه هشدار داد.______________* حالا که صحبت از دختران پوتین شده، بد نیست که پوتین و مادر این دختران چند سال پیش از هم جدا شدند؛ در آن زمان، مهریه 7 میلیارد دلاری همسر سابق پوتین خبرساز شده بود: اینجا را کلیک کنید(+عکس).

                           ",https://www.asriran.com/003UtW
833744,۱۴۰۱/۰۱/۱۷,عمومی,"لحظه شلیک موشک های بالستیک ""اسکندر"" روسی به اوکراین (فیلم)","لحظاتی از شلیک همزمان چهار تیر موشک بالستیک ""اسکندر"" به سمت اهدافی در استان خارکف اوکراین از سوی روسیه را ببینید.","کد ویدیو  دانلود    فیلم اصلی          

  

    کد ویدیو  دانلود    فیلم اصلی          
                           ",https://www.asriran.com/003UtU
833743,۱۴۰۱/۰۱/۱۷,اقتصادی,"وزیر کار و رفاه: ۱۴ میلیون نفر در کشور شغل ""شایسته‌ای"" ندارند/ ۶ـ ۷‌میلیون دارای شغل ""غیررسمی‌"" هستند",به منظور توسعه اشتغال باید در مرحله اول شناسایی جامعه هدف و آموزش را به منظور ارتقای مهارت‌ها در دستور کار قرار گیرد.,"به گفته وزیر تعاون، کار و رفاه اجتماعی در کشور ۱۴ میلیون تن از شغل شایسته‌ای برخوردار نیستند، حدود ۶ تا ۷ میلیون شغل غیر رسمی و ۲ میلیون اشتغال ناقص وجود دارد، همچنین افرادی نیز وجود دارند که از درآمد مکفی برخوردار نیستند.

به گزارش ایسنا، حجت‌الله عبدالملکی در نشست شورای اداری استان تهران از افزایش بیش از ۵۰۰ هزار بیمه شده تحت پوشش تامین اجتماعی خبرداد.
وی در ادامه با اشاره به نقش نیروی اشتغال در جامعه گفت: در هر جامعه نیروی انسانی از موارد حائز اهمیت است که باید به منظور اشتغال این افراد برنامه‌ریزی‌هایی من جمله تعیین و شناسایی جامعه هدف به منظور ایجاد اشتغال صورت گیرد.
وی با بیان اینکه نیروی کار اولویت یک مجموعه است، افزود: در کشور ۱۴ میلیون نفر از شغل شایسته‌ای برخوردار نیستند، حدود ۶ تا ۷ میلیون شغل غیر رسمی و ۲ میلیون اشتغال ناقص موجود است، همچنین افرادی نیز وجود دارند که از درآمد مکفی برخوردار نیستند.
وزیر تعاون، کار و رفاه اجتماعی در خصوص توسعه اشتغال در کشور ادامه داد: به منظور توسعه اشتغال باید در مرحله اول شناسایی جامعه هدف و آموزش را به منظور ارتقای مهارت‌ها در دستور کار قرار گیرد.
عبدالملکی با اشاره به فرهنگ سازی در حوزه اشتغال گفت: باید برنامه‌ریزی مناسبی به منظور فرهنگ سازی حوزه اشتغال صورت گیرد. همچنین در قالب ۷۱ دستگاه اجرائی مشخص شده همچون وزراتخانه، بخش‌های مردمی و دیگر دستگاه‌ها، ۲۲۲ طرح اشتغالزایی در قالب تفاهم‌نامه تصویب شده‌ است.
وی تاکید کرد: سامانه رصد، بستری برای ایجاد اشتغال است، همچنین دستگاه‌های اجرائی در تعامل یکدیگر به منظور تحقق شعار سال فعالیت می‌کنند.
                           ",https://www.asriran.com/003UtT
833739,۱۴۰۱/۰۱/۱۷,ورزشی,کری خوانی دوباره هالک ایرانی: مارتین فورد فرار کرد (فیلم),سجاد غریبی به کنسل شدن مسابقه‌اش با مارتین فورد واکنش نشان داد و گفت: من ماه‌ها در دمای زیر صفر تمرین کردم، کاهش وزن دادم تا آماده باشم. مسابقه از طرف من کنسل نیست. سازمان بوکس استار به زودی جایگزین فورد را انتخاب می‌کند. منبع:خبرفوری,کد ویدیو  دانلود    فیلم اصلی                                     ,https://www.asriran.com/003UtP
833741,۱۴۰۱/۰۱/۱۷,اجتماعی ,نفوذ سامانه بارشی جدید به کشور,در این روز دریای خزر مواج می‌شود و کاهش دما در استان‌های ساحلی خزر رخ خواهد داد. یکشنبه(۲۱ فروردین) نیز در نوار شمالی کشور بارش پراکنده پیش‌بینی می‌شود.,"رئیس مرکز ملی پیش‌بینی و مدیریت بحران مخاطرات وضع هوا از ورود سامانه بارشی به کشور و کاهش دما در استان‌های ساحلی خزر خبر داد.
 
صادق ضیاییان در گفت و گو با ایسنا درباره شرایط جوی کشور اظهارکرد: از بعدازظهر چهارشنبه (۱۷ فروردین) با نفوذ سامانه بارشی از سمت شمال غرب به کشور در برخی نقاط استان‌های آذربایجان شرقی و غربی، افزایش ابر، رگبار باران، گاهی رعد و برق و وزش باد شدید موقت رخ خواهد داد. در این روز در دامنه‌های جنوبی البرز شرقی و شمال شرق و شرق کشور نیز وزش باد نسبتا شدید برقرار است و در برخی نقاط احتمال خیزش گرد و خاک وجود دارد.
 
وی افزود: روز پنجشنبه (۱۸ فروردین) در پی نفوذ سامانه بارشی به کشور در برخی نقاط استان‌های آذربایجان شرقی،،آذربایجان غربی، اردبیل، زنجان، کردستان، قزوین، البرز، تهران، استان‌های ساحلی خزر و ارتفاعات استان‌های سمنان، همدان، مرکزی رگبار باران، گاهی رعد و برق و وزش باد شدید موقت پیش‌بینی می‌شود. روز جمعه (۱۹ فروردین) نیز در شمال غرب کشور حاکمیت این وضعیت دور از انتظار نیست.
 
به گفته ضیاییان و از اواخر وقت چهارشنبه و روز پنجشنبه تشکیل گرد و خاک روی عراق و انتقال آن به استان‌های واقع در نوار غربی کشور پیش‌بینی می‌شود علاوه بر این مناطق، طی روزهای پنجشنبه و جمعه در مناطق مرکزی و استان‌های واقع در دامنه‌های جنوبی البرز و شمال شرق و شرق کشور وزش باد در برخی ساعات شدید خواهد بود و در نقاط مستعد احتمال خیزش گرد و خاک وجود دارد.
 
رئیس مرکز ملی پیش‌بینی و مدیریت بحران مخاطرات وضع هوا با اشاره به ورود موج بارشی  به کشور در روز شنبه (۲۰ فروردین) اظهار کرد: ورود این سامانه در شمال غرب، سواحل غربی و مرکزی خزر، دامنه‌های جنوبی البرز مرکزی و برخی نقاط غرب سبب رگبار و رعد و برق وزش باد شدید موقت، در برخی نقاط خیزش  گرد و خاک و در نقاط مستعد بارش تگرگ خواهد شد.
 
به گفته ضیاییان در این روز دریای خزر مواج می‌شود و کاهش دما در استان‌های ساحلی خزر رخ خواهد داد. یکشنبه(۲۱ فروردین) نیز در نوار شمالی کشور بارش پراکنده پیش‌بینی می‌شود.
 
رئیس مرکز ملی پیش‌بینی و مدیریت بحران مخاطرات وضع هوا درباره وضعیت جوی تهران طی دو روز آینده نیز اظهار کرد: آسمان تهران فردا (۱۸ فروردین‌) نیمه‌ابری و از بعد از ظهر به‌تدریج ابری و گاهی رگبار و رعد و برق و وزش باد شدید  و احتمال گرد و خاک با حداقل دمای ۱۷ و حداکثر دمای ۲۸ و روز جمعه (۱۹ فروردین‌) نیمه ابری و همراه با وزش باد و گاهی وزش باد شدید با حداقل دمای ۱۶ و حداکثر دمای ۲۹ درجه سانتیگراد پیش‌بینی می‌شود.
 
ضیائیان در پایان گفت: طی امروز و فردا (۱۷ و ۱۸ فروردین‌) اهواز با دمای ۳۷ درجه سانتیگراد گرم‌ترین و شهرکرد با دمای ۱- درجه سانتیگراد سردترین مراکز استان کشور هستند.                           ",https://www.asriran.com/003UtR
833734,۱۴۰۱/۰۱/۱۷,اجتماعی ,احتمال شیوع سرخک؛ آنچه باید درباره سرخک بدانید/کودکان ۴ تا ۵ سال واکسن بزنند (فیلم),این بیماری اگرچه همیشه کشنده نیست اما امکان مرگ و میر در آن هست.,"کد ویدیو  دانلود    فیلم اصلی          
 
عصر ایران؛ گفته می‌شود امکان شیوع سرخک، به خصوص در بین کودکان وجود دارد. کودکان یکبار در ۱۲ ماهگی و دوباره در ۴ یا ۵ سالگی باید واکسن سرخک بزنند.
این بیماری اگرچه همیشه کشنده نیست اما امکان مرگ و میر در آن هست. از سوی دیگر شدت ابتلا آن بالاست و همه اعضای یک خانواده را می‌تواند درگیر کند.
این گزارش را ببینید تا بیشتر درباره سرخک بدانید.                           ",https://www.asriran.com/003UtK
833738,۱۴۰۱/۰۱/۱۷,اجتماعی ,ماجرای قطع درختان دانشگاه تهران و حمله به ماموران شهرداری با گاز اشک آور (فیلم),مجری تلویزیون: باورکردنی نیست که با گاز اشک‌آور به کارکنان شهرداری حمله می‌شود.,کد ویدیو  دانلود    فیلم اصلی                                     ,https://www.asriran.com/003UtO
833740,۱۴۰۱/۰۱/۱۷,سیاست خارجی,چرا امیر عبداللهیان مدام تکرار می کند که توافق نزدیک است؟,نگاهی به هر دو دیدگاه منتقدان و مدافعان وزارت خارجه نشان می دهد راهکارهایی برای تنها پرانتز بازمانده در متن مذاکرات وجود دارد و می توان به توافق در وین امیدوار بود.,"خراسان نوشت: از روزی که مذاکرات وین به طور موقت متوقف شد تا امروز، حسین امیرعبداللهیان وزیر خارجه تقریبا هر روز یک جمله را بیان می کند و آن این که «در آستانه توافق هستیم و تنها یکی دو موضوع باقی مانده است که آمریکا باید درباره آن تصمیم بگیرد».
 
دو تحلیل درباره اصرار امیرعبداللهیان بر اتخاذ این مواضع تکراری راجع به احیای برجام توسط کارشناسان و صاحب نظران حوزه سیاست خارجی مطرح می شود.
 
نگاه منتقدان وزارت خارجه
 
منتقدان وزارت خارجه بر این باور هستند که موضع گیری های مسئولان وزارت خارجه بیشتر ناشی از اختیار نداشتن آن ها در موضوع مذاکرات احیای برجام است و آن ها سعی می کنند وضع موجود را در قالب یک سری موضع گیری ها تبیین کنند. 
 
به نوشته فردانیوز، نمونه بارز این رویکرد را در توقفی که به دلیل تضمین خواستن روس ها در روند مذاکرات ایجاد شد، می توان مشاهده کرد. 
 
به ادعای فردا نیوز، امیرعبداللهیان در نقش تطهیرکننده روس ها ظاهر شد. او به مسکو سفر کرد و گفت: «روس ها مانع حصول توافق نیستند»، در حالی که بورل مسئول سیاست خارجی اروپا و برخی نمایندگان مجلس شورای اسلامی اعلام کردند: «روس ها احیای برجام را به شرایط کنونی خودشان مرتبط ساختند». 
 
برجسته ترین نقد این دسته از منتقدان به دستگاه سیاست خارجی کشور آن است که نتوانست اتفاقات اوکراین را برای ایران تبدیل به فرصت کند، در حالی که قیمت نفت رو به افزایش و بازار تشنه ورود منابع جدید بود، با تعلل در به نتیجه رساندن مذاکرات وین فرصت بزرگ برای بازگشت ایران به بازار نفت جهانی از دست رفت. در حالی که همه از وضعیت جنگ اوکراین منفعت بردند، ایران از این اتفاق ضرر کرد. 
 
به نظر می رسد تک موضوع اختلافی، مسئله باقی ماندن سپاه در فهرست تحریم های آمریکاست. منتقدان وزارت خارجه این موضوع را قابل حل می دانند به شرطی که وزارت خارجه از انفعال خارج شود و راهکارهای کارشناسی خود را روی میز قرار دهد تا به جای ایفای نقش توجیه گر وقایع و اتفاقات، نقشی تأثیرگذار در پروسه تصمیم سازی و تصمیم گیری ایفا کند. 
 
یکی از راهکارهایی که این گروه از منتقدان  ارائه می دهند آن است که کشورهای ثالث کنار گذاشته شوند و در مذاکرات دوجانبه با آمریکا این پیشنهاد محل بحث قرار گیرد که در قبال خروج نیروهای سنتکام از فهرست تحریمی و تروریستی ایران، آمریکا نیز سپاه را از فهرست تحریمی خود خارج کند. 
 
در مجموع منتقدان، وزارت خارجه را قدری بی اختیار در بحث مذاکرات می دانند که نمی تواند مذاکرات را پیش ببرد بنابراین می گویند بهتر است دوباره دبیرخانه شورای عالی امنیت ملی مسئولیت مذاکرات را برعهده بگیرد. 
 
حشمت ا... فلاحت پیشه معتقد است: «با وجودی که امروز وزارت خارجه مسئول مذاکرات است ولی متأسفانه هیچ گاه وزارت خارجه ایران تا این اندازه بی اختیار نبوده است، حتی زمینه سازی کارشناسی نیز در وزارت خارجه شکل نمی گیرد که چه موضوعی در راستای منافع ملی است. آن چه امروز از وزارت خارجه شاهد هستیم ایفای نقش توجیهی برای مسائل است، به همین دلیل معتقدم چه بهتر که اساسا مسئولیت مذاکرات با وزارت خارجه نباشد تا شورای عالی امنیت ملی بتواند تصمیم خودش را همزمان با اجرا پیش ببرد».
 
نگاه مدافعان وزارت خارجه
 
در مقابل دیدگاه منتقدان، کارشناسانی هستند که از رویکرد وزارت خارجه دفاع می کنند و می گویند وزارت خارجه مجری تصمیمات است و در حدود اختیاراتی که دارد توانست کار را در دو کارگروه مباحث هسته ای و لغو تحریم ها تمام کند و حالا مذاکرات در انتظار تصمیمات سیاسی است که باید در تهران و واشنگتن اتخاذ شوند. 
 
مصداق بارز دیگر از عملکرد مناسب وزارت خارجه در مذاکرات نیز آن‌جا بروز و ظهور پیدا می کند که وقتی برخی حامیان دولت خواستار تغییر برخی مفاد برجام بودند، امیرعبداللهیان با رویکردی واقع بینانه سطح توقع را بر احیای برجام گذاشت و گفت: «اگر بر احیای برجامی که محمدجواد ظریف آن را امضا کرد به توافق برسیم برای ما کفایت می کند»، در واقع این پیام را به حامیان دولت داد که فردا توقع نداشته باشند مثلا تیم مذاکره کننده بتواند مکانیزم ماشه را بردارد یا تعداد سانتریفیوژها را بالا ببرد. 
 
احمد بخشایش اردستانی به خبرنگار فردا گفت: «تا جایی که اطلاع دارم تقریبا مذاکرات به نتیجه رسیده است ولی ایران و آمریکا برای هم ناز می کنند چون می خواهند میزان مقاومت همدیگر را بسنجند. با توجه به این که آمریکایی ها از برجام خارج شدند ایران می خواهد منت سر آن ها بگذارد که اگر می خواهند دوباره به برجام برگردند باید حاشیه ها را واشنگتن جمع کند، مثلا نباید تحریم های گذشته را در قالب های جدید بیاورد اما آمریکایی ها دارند قلدری می کنند، به عنوان مثال وسط مذاکرات دو کشتی ایرانی را گرفتند تا پالس حمایتی به سعودی ها و اسرائیل نشان دهند یا در موضوع موشکی دو نفر را تحریم کنند.»
 
نگاهی به هر دو دیدگاه منتقدان و مدافعان وزارت خارجه نشان می دهد راهکارهایی برای تنها پرانتز بازمانده در متن مذاکرات وجود دارد و می توان به توافق در وین امیدوار بود. شاهد این مسئله هم آن است که  امیرعبداللهیان درباره نزدیک بودن توافق به نظر قدری با مواضع مشابه او متفاوت بود، به طوری که سخنگوی وزارت خارجه نیز  توافق را بسیار در دسترس خواند و گفت: «مورا با پیام و پاسخ های تهران، ایران را ترک کرد و ما همچنان منتظر پاسخ طرف مقابل هستیم و پاسخ جدیدی دریافت نشده است.» 
 
حال باید دید نماینده اروپا وقتی پیام تهران را به واشنگتن می رساند، آیا می تواند آخرین پرانتز بازمانده در متن توافق را نیز ببندد یا همچنان باید منتظر نتیجه رایزنی های بعدی بود.                           ",https://www.asriran.com/003UtQ
833737,۱۴۰۱/۰۱/۱۷,بین الملل,جدیدترین آمار کرونا در جهان,روند افزایش آمار ابتلا به بیماری کووید-۱۹ که تاکنون در ۲۲۵ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.,"آمار مجموع مبتلایان به کووید-۱۹ در جهان تاکنون به ۴۹۴ میلیون و ۲۰۵ هزار و ۴۹۰ نفر رسیده، مرگ شش میلیون و ۱۸۳ هزار و ۵۸۶ نفر بر اثر این بیماری تأیید شده و ۴۲۹ میلیون و ۷۹۶ هزار و ۲۰۶ نفر از مبتلایان نیز تاکنون بهبود یافته‌اند.

به گزارش ایسنا، بر اساس آمارهای رسمیِ همه‌گیری کرونا، آمریکا با بیش از ۸۱.۹ میلیون مبتلا و بیش از یک میلیون قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳ میلیون مبتلا پس از آمریکا در رتبه دوم جهانی به لحاظ میزان ابتلا قرار گرفته است.
همچنین آمار مبتلایان به کووید-۱۹ در برزیل هم از ۳۰ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است.
برزیل در عین حال با بیش از ۶۶۰ هزار جان باخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود و پس از آن هند با بیش از ۵۲۱ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.
همچنین در اروپا، روسیه با گذشتن از آمار ۳۷۰ هزار قربانی، هم اکنون بالاترین رقم مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.
فرانسه همچنین با ثبت بیش از ۲۶.۲ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است.
جدول جهانی پاندمی کرونا
بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح امروز (چهارشنبه) به ترتیب به شرح زیر است:

همچنین ایران با مجموع هفت میلیون و ۱۷۵ هزار و ۷۸۰ مورد ابتلا و ۱۴۰ هزار و ۴۰۷ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.
بر اساس آمار فوق پس از ایالات متحده، هند و برزیل تاکنون در فرانسه، آلمان، انگلیس، روسیه، ایتالیا، ترکیه، کره جنوبی، اسپانیا، ویتنام، آرژانتین، هلند، ایران، ژاپن، کلمبیا، اندونزی، لهستان، مکزیک، اوکراین، استرالیا، مالزی، رژیم صهیونیستی، اتریش، بلژیک، جمهوری چک، تایلند، آفریقای جنوبی، فیلیپین، پرتغال، پرو، کانادا، سوئیس، شیلی و یونان نیز بیش از سه میلیون مبتلا ثبت شده‌ است.
روند افزایش آمار ابتلا به بیماری کووید-۱۹ که تاکنون در ۲۲۵ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.
                           ",https://www.asriran.com/003UtN
833736,۱۴۰۱/۰۱/۱۷,اقتصادی,روسیه نحوه پرداخت پول گاز به روبل را اعلام کرد,در 31 مارس، ولادیمیر پوتین، رئیس‌جمهور روسیه دستوری داد که بر اساس آن روند جدیدی برای پرداخت گاز روسیه توسط خریداران کشورهای غیردوست از اول آوریل ارائه می‌شود.,"سخنگوی کرملین گفت که روسیه به‌دنبال پرداخت فوری پول گاز از «کشورهای غیردوست» به روبل نخواهد بود و این تغییر احتمالاً یک «فرآیند تدریجی» است.
 به گزارش ایلنا از راشاتودی، دیمیتری پسکوف، سخنگوی کرملین گفت که روسیه به‌دنبال پرداخت فوری پول گاز از «کشورهای غیردوست» به روبل نخواهد بود و این تغییر احتمالاً یک «فرآیند تدریجی» است.
پسکوف به خبرنگاران گفت: هیچکس عجله ندارد. این حرکت مرحله ای، بسیار محتاطانه و با در نظر گرفتن واقعیت های مالی و اقتصادی موجود در بازارهای جهانی است. مطمئناً جایی برای تغییرات ناگهانی وجود ندارد.»
به گفته پسکوف، این موضوع باید کاملاً اندیشیده، تدریجی و با دقت باشد.
در 31 مارس، ولادیمیر پوتین، رئیس‌جمهور روسیه دستوری داد که بر اساس آن روند جدیدی برای پرداخت گاز روسیه توسط خریداران کشورهای غیردوست از اول آوریل ارائه می‌شود. این اقدام مربوط به کشورهایی است که تحریم‌های اقتصادی علیه روسیه اعمال کرده و ذخایر خارجی مسکو را مسدود کرده‌اند. 
پوتین همچنین اشاره کرد که تمام انرژی و کالاهای صادراتی کشور به زودی به روبل قیمت گذاری می‌شود.                           ",https://www.asriran.com/003UtM
833733,۱۴۰۱/۰۱/۱۷,عمومی,سگ مین یاب در حال کمک به سربازان اوکراینی (فیلم),یک سگ کوچک از نژاد جک راسل که حس بویایی بسیار قوی دارد، توسط ارتش اوکراین در چرنیهیف به کار گرفته شده تا مواد منفجره به جا مانده از ارتش روسیه را شناسایی کند. اورژانس اوکراین ویدیویی منتشر کرد که این سگ مین‌یاب را در استان چرنیهیف نشان می‌دهد.,کد ویدیو  دانلود    فیلم اصلی                                     ,https://www.asriran.com/003UtJ
833735,۱۴۰۱/۰۱/۱۷,بین الملل,حمله خودرویی به سفارت روسیه در رومانی/ یک نفر کشته شد,این خودرو وارد محوطه دیپلماتیک سفارت روسیه نشد و محل این سفارتخانه اکنون در محاصره پلیس رومانی قرار دارد.,"پلیس رومانی اعلام کرد، برخورد یک خودرو به درب ورودی سفارت روسیه در بخارست منجر به آتش‌سوزی و کشته شدن یک نفر شد.


به گزارش روز چهارشنبه ایرنا به نقل از خبرگزاری اسپوتنیک، براساس اعلام منابع پلیس رومانی، حمله با خودرو به درب سفارت روسیه در پایتخت رومانی تاکنون یک کشته برجای گذاشته است.
پلیس بخارست در بیانیه ای اعلام کرد: حدود ساعت شش صبح امروز (به وقت محلی) یک خودرو با عبور از  حصارهای امنیتی خود را به درب ورودی سفارت روسیه رساند و محکم با آن برخورد کرد. راننده کشته شد و خودرو به آتش کشیده شد.
این خودرو وارد محوطه دیپلماتیک سفارت روسیه نشد و محل این سفارتخانه اکنون در محاصره پلیس رومانی قرار دارد.
این حادثه در بحبوحه تشدید تنش‌ها میان مسکو و بخارست و پس از آنکه رومانی اعلام کرد ۱۰ دیپلمات روس را اخراج می کند، رخ داده است.

                           ",https://www.asriran.com/003UtL
833732,۱۴۰۱/۰۱/۱۷,اقتصادی,گوجه فرنگی ۲۵ هزار تومان شد/ کامیون‌داران تمایلی به بارگیری ندارند,روز گذشته میزان بار ورودی گوجه فرنگی به تهران به 10 کامیون رسید باید بگویم این حجم از بار می‌تواند نیاز نصف یک سالن در میدان میوه و تره‌بار را تامین کند.,"رییس اتحادیه بارفروشان گفت: در شرایط عادی حدود ۲ تا ۳ هزار تن گوجه فرنگی وارد میدان میوه و تره‌بار می‌شد این در حالیست که در ۲ روز گذشته این حجم به ۵۰ تن تقلیل پیدا کرد از این‌رو قیمت گوجه فرنگی در میدان اصلی میوه و تره‌بار به کیلویی ۲۰ تا ۲۵ هزار تومان رسید.
مصطفی دارایی‌‌نژاد در گفت‌وگو با ایلنا، با اشاره به افزایش نرخ باربری‌ها، افزود: 17 درصد به تعرفه کامیون‌داران اضافه شده است از این‌رو بسیاری از آنها تمایلی برای بار زدن محصولات کشاورزی ندارد؛ از سوی دیگر عده‌ای که هویت آنها مشخص نیست اقدام به پرتاب سنگ به کامیون‌داران می‌کنند و اجازه فعالیت به آنها نمی‌دهند.
وی با بیان اینکه محصولات کشاورزان در مزرعه مانده‌اند، تصریح کرد: روز گذشته میزان بار ورودی گوجه فرنگی به تهران به 10 کامیون رسید باید بگویم این حجم از بار می‌تواند نیاز نصف یک سالن در میدان میوه و تره‌بار را تامین کند.
به گفته رییس اتحادیه بارفروشان، در شرایط عادی حدود 2 تا 3 هزار تن گوجه فرنگی وارد میدان میوه و تره‌بار می‌شد این در حالیست که در 2 روز گذشته این حجم به 50 تن تقلیل پیدا کرد از این‌رو قیمت گوجه فرنگی در میدان اصلی میوه و تره‌بار به کیلویی 20 تا 25 هزار تومان رسید.
دارایی‌نژاد قیمت گوجه فرنگی فروخته شده سر مزرعه را کیلویی 17 هزار تومان عنوان کرد و افزود: این گوجه تا به تهران برسد نرخ آن کیلویی 20 هزار تومان می‌شود و خریداران در واحدهای صنفی باید گوجه فرنگی را کیلویی 25 تا 30 هزار تومان خریداری کنند.
این فعال صنفی با انتقاد از عملکرد وزارت کشاورزی در توزیع گوجه فرنگی، افزود: افزایش قیمت گوجه فرنگی منطقی نیست چراکه میزان کشت آن قابل توجه است. محصول گوجه در میناب رسیده و آماده توزیع است اما از آنجایی‌که هیچ کامیون‌داری حاضر به حمل بار نیست قیمت گوجه افزایش پیدا کرده است.
وی با بیان اینکه افزایش نرخ گوجه فرنگی در سایر صیفی‌جات نیز تاثیر می‌گذارد، افزود: بعد از تعلل کامیون‌داران از بارگیری هندوانه، قیمت آن در میدان از کیلویی 5 هزار تومان به کیلویی 9 هزار تومان رسید، همچنین قیمت سبزی خوردن از کیلویی 8 هزار تومان به کیلویی 11 هزار تومان رسید.  این در حالیست که مسئولان بارها اعلام کردند در ماه رمضان اجازه افزایش نرخ را نمی‌دهند.
دارایی‌نژاد با اشاره به لزوم قیمت‌گذاری گوجه فرنگی سر مزرعه، افزود: با این نرخ قیمت 10 تن گوجه 170 میلیون تومان می‌شود که این نرخ برای گوجه منطقی نیست. در شرایط فعلی چاره‌ای نداریم جز اینکه وزارت راه و شهرسازی و وزارت کشاورزی ورود کند تا قیمت‌ها متعادل شود.                           ",https://www.asriran.com/003UtI
833731,۱۴۰۱/۰۱/۱۷,اجتماعی ,تولیت آستان قدس رضوی به دختر شهید حادثه حرم امام رضا چه گفت؟ (فیلم),حجت الاسلام مروی تولیت آستان قدس رضوی با خانواده و دختر شهید اصلانی که بعد از ظهر دیروز در حمله یک ضارب در حرم مطهر رضوی به شهادت رسید، دیدار و از آن‌ها دلجویی کرد.,کد ویدیو  دانلود    فیلم اصلی                                     ,https://www.asriran.com/003UtH
833730,۱۴۰۱/۰۱/۱۷,فرهنگی/هنری,یک روایت حقوقی درباره پرونده «قهرمان» فرهادی,پیش از این که ماجرای شکایات علیه فیلم «قهرمان» و اصغر فرهادی وارد روند قضائی شود، بحث و جنجال‌های بسیاری بر سر آن شکل گرفت و اهالی سینما واکنش‌های مختلفی بروز دادند,"«گهگاه به خانم آزاده مسیح‌زاده انتقادات تند و گزنده‌ای می‌شود اما با این که آقای فرهادی سینماگری معتبر است، باید به مطالبه خانم مسیح‌زاده هم احترام گذاشت، او حقی برای خود قائل بوده و این حق را از مجرای قانونی مطالبه کرده و مرجعی قانونی وجود دارد که درباره این حق نظر بدهد؛ بنابراین کاری که خانم مسیح‌زاده کرده هیچ اشکالی ندارد ولو این که پرونده نهایتا به نفع خانم مسیح‌زاده تمام شود یا آقای فرهادی.»

به گزارش ایسنا، روزنامه شرق نوشت: «اتهامات و حواشی مربوط به فیلم «قهرمان» اصغر فرهادی ادامه دارد و با صدور قرار جلب به دادرسی علیه اصغر فرهادی، روند رسیدگی قضائی به اتهام «نقض حقوق مؤلف» ابعاد تازه‌ای پیدا کرده است. کامبیز نوروزی، حقوق‌دان، در گفت‌وگو با «شرق» می‌گوید: «از آنجا که ما از جزئیات این پرونده مطلع نیستیم، نمی‌شود در مورد این قرار اظهار نظر دقیق حقوقی کرد؛ چرا که پرونده مفصلی بوده و در روند رسیدگی، هر دو طرف مستندات و لوایح متعدد داده‌اند و جلسات متعدد بازپرسی برگزار شده است. قرار جلب به دادرسی در ۱۸ صفحه صادر شده و طبیعتا بدون اطلاع از متن کامل قرار، نمی‌شود اظهار نظر حقوقی کرد؛ چراکه نمی‌دانیم مستندات قانونی بازپرس و دلایل و اسنادی که به آن استناد شده و به چنین نتیجه‌ای منجر شده، چه بوده است.»
پیش از این که ماجرای شکایات علیه فیلم «قهرمان» و اصغر فرهادی وارد روند قضائی شود، بحث و جنجال‌های بسیاری بر سر آن شکل گرفت و اهالی سینما واکنش‌های مختلفی بروز دادند؛ اگر چه سینماگران چندان مایل به موضع‌گیری آشکار و صریح در این مورد نبودند و بیشتر این مواضع در محافل مطرح شد و در افواه پیچید و خانه سینما و کارگردانان و نهادهای صنفی نیز در حد میانجیگری به موضوع وارد شدند که آن‌ هم نتیجه نداد و ماجرا وارد حوزه قضائی شد.
این که یکی از شاگردان یا هنرجویان اصغر فرهادی علیه او برخاسته و کار را تا دادگاه و دستگاه قضائی کشانده با واکنش‌های مختلفی مواجه بوده و برخی بر این باورند که بهتر بود این ماجرا بین طرفین پرونده حل‌وفصل می‌شد و کار به دعوای حقوقی نمی‌کشید؛ خاصه آن که اصغر فرهادی سینماگر بنام و جهانی ایران است و این دعاوی چندان صورت خوشی برای سینمای ایران ندارد. اما کامبیز نوروزی در مقام یک حقوقدان نظر دیگری دارد: «می‌خواهم به نکته‌ای مهم اشاره کنم که شاید ارزش آن بیش از این پرونده است: این که از تشکیل چنین پرونده‌هایی نه‌تنها نباید ناراحت شد بلکه باید استقبال کرد. به‌ هر حال یک کسی ادعایی دارد و این ادعا یا درست است یا غلط.»
بسیاری از حقوقدانان و کارشناسان به نابسندگی حقوق مؤلف یا مالکیت فکری و نپیوستن ایران به معاهدات مربوط به کپی‌رایت اشاره می‌کنند و قانون حمایت از حقوق مؤلفان، مصنفان و هنرمندان را کافی نمی‌دانند اما کامبیز نوروزی بر خلاف این انتقادات، حقوق مربوط به مؤلفان و مصنفان در ایران را کافی می‌داند و می‌گوید: «در زمینه حقوق مربوط به مؤلفان و مصنفان و پدیدآورندگان آثار فکری و هنری، قانون داریم اما رویه قضائی نداریم و در تمام این حدود نیم‌قرن که از تصویب این قانون می‌گذرد، به شکل شایعه یا جنجال خبر از این می‌آمد که فلان اثر مورد سرقت ادبی قرار گرفته یا سرقت هنری شده یا استفاده غیر مجاز شده اما تکلیف این پرونده‌ها معلوم نمی‌شد.
رویه قضائی همیشه به توسعه حقوقی کمک می‌کند. من کاری با این موضوع ندارم که در پایان رسیدگی به این پرونده، خانم مسیح‌زاده برنده می‌شود یا آقای فرهادی. مسئله اینجاست که این نوع پرونده‌ها بحث حقوق مؤلفان را توسعه می‌دهد. در این صورت افراد با دقت بیشتری در کار آفرینش هنری‌شان به حقوق خود و حقوق دیگری توجه می‌کنند. من معتقدم قانون مؤلفان و مصنفان در ایران کفایت می‌کند و انتقادات کسانی که بحث‌های دیگری مطرح می‌کنند و معتقدند این قانون ناقص است، ناشی از عدم آگاهی نسبت به اصول و مبانی این قانون است در حالی‌ که این قانون در مورد این دست پرونده‌ها کفایت می‌کند.»
جزئیات حقوقی پرونده به‌ طور دقیق در دسترس ما نیست اما طرفین این پرونده به‌خصوص خانم مسیح‌زاده در مصاحبه‌ها، بیانیه‌ها و اظهاراتی در رسانه‌ها تا حدی از مستندات خود سخن گفته‌اند و در همین حد می‌توان این مسئله را طرح کرد که «ایده» مستند «دو سر برد دو سر باخت» ساخته آزاده مسیح‌زاده، مبنای فیلم «قهرمان» اثر اصغر فرهادی بوده است یا اخبار منتشرشده درباره محمدرضا شکری، زندانی بدهکار شیرازی؟ بیانیه وکیل اصغر فرهادی در این پرونده، ایده «قهرمان» را به خبر منتشرشده در رسانه‌ها مربوط می‌داند و این فیلم را برداشتی آزاد از زندگی این زندانی شیرازی بر مبنای اخبار می‌خواند که بر این اساس دارای وصف «افشاشدگی» است؛ چرا که این اخبار مشمول «مالکیت عمومی» (Public Domain) است و کسی نمی‌تواند مدعی مالکیت آن باشد.
کامبیز نوروزی می‌گوید: «تردیدی نیست که ایده بخشی از اثر است و کسی که ایده را می‌آفریند، هم از حقوق مادی و هم معنوی اثر بهره‌مند می‌شود اما خیلی از موضوعات هستند که به ‌شکل خبری در سطح جامعه به‌ طور رسمی منتشر می‌شوند و هر هنرمندی بر اساس آن خبر می‌تواند اثری را خلق کند. حالا این اثر می‌توان یک تابلوی نقاشی یا یک قطعه موسیقی، شعر یا مجسمه باشد.
این اتفاق در ایران هم سابقه داشته، نمونه‌اش فیلم «می‌خواهم زنده بمانم» که بر اساس یک پرونده کیفری ساخته شد یا فیلم «عنکبوت» در مورد پرونده سعید حنایی. در مورد ماجرای آقای شکری هم خبرش منتشر شده و می‌تواند موضوع خلق یک اثر باشد. از این جهت این خبر در حد گزارش‌هایی که در همان زمان در نشریات منتشر شده در مالکیت عمومی قرار می‌گیرد و از مصادیق Public Domain است. اما بعد از آن که این خبر منتشر می‌شود اتفاقاتی می‌افتد و مستندی درباره آن ساخته می‌شود که این مستند با آن ایده متفاوت است. بنابراین آن چه در رسیدگی به این پرونده باید مشخص شود این نیست که آیا ایده سرقت شده یا نه،‌ بلکه رابطه فیلم «قهرمان» با مستند «دو سر برد دو سر باخت» است که باید مشخص شود و این چیزی است که بازپرس باید تشخیص بدهد. اگر این رابطه در حد ایده باشد، سرقت هنری اتفاق نیفتاده‌ اما اگر فراتر از ایده باشد، آنجا موضوع شکل دیگری پیدا می‌کند.»
فیلم «قهرمان» از تمام مؤلفه‌های مشترک در دیگر آثار فرهادی برخوردار است و با این که بسیاری این فیلم را متفاوت از دیگر آثار فرهادی می‌دانند، می‌توان جهان سینمایی فرهادی را در این فیلم شناسایی کرد و امضای او را تشخیص داد. در متن بیانیه وکیل اصغر فرهادی همچنین این ایراد مطرح شده که به‌رغم تأکید ماده ۱۵۵ قانون آیین دادرسی کیفری و رویه قضائی دادسرای فرهنگ و رسانه، به کارشناسان ارجاع نشده و بازپرس پرونده موضوع را «عرفی» تلقی کرده.
کامبیز نوروزی در این‌ باره‌ می‌گوید: «در خبرهایی که خواندیم آقای بازپرس نظرش بر این بوده که سینما موضوع عرفی است و به همین دلیل به نظرات کارشناسان اعتنا نکرده است. من متخصص سینما یا سینماگر نیستم‌ اما به‌ عنوان تماشاگر کنجکاو سینما، این دو فیلم را دیدم که هر دو فیلم‌های بسیار خوبی بودند. از مستند «دو سر برد دو سر باخت»، هم خیلی خوشم آمد و به نظرم مستند ارزشمندی بود. اما غیر از این که ایده این دو اثر مشترک بود، مشابهت دیگری ندیدم. ایده مشترک است و طبیعتا هر دو فیلم بر اساس یک خبر ساخته شده‌اند؛ خبری که عناصر خبری واحدی دارد و نمی‌شود عناصر خبر را تغییر داد.»
این حقوقدان در آخر تأکید می‌کند که «گهگاه به خانم آزاده مسیح‌زاده انتقادات تند و گزنده‌ای می‌شود اما با این که آقای فرهادی سینماگری معتبر است، باید به مطالبه خانم مسیح‌زاده هم احترام گذاشت، او حقی برای خود قائل بوده و این حق را از مجرای قانونی مطالبه کرده و مرجعی قانونی وجود دارد که درباره این حق نظر بدهد؛ بنابراین کاری که خانم مسیح‌زاده کرده هیچ اشکالی ندارد ولو این که پرونده نهایتا به نفع خانم مسیح‌زاده تمام شود یا آقای فرهادی.»
                           ",https://www.asriran.com/003UtG
833729,۱۴۰۱/۰۱/۱۷,اقتصادی,قیمت خانه در کدام مناطق تهران ارزان شد؟,بررسی گزارش بانک مرکزی از نظر تفاوت متوسط قیمت مسکن در مناطق ۲۲ گانه تهران در اسفند ماه نسبت به بهمن ماه سال گذشته بیانگر این است که ۲۰ منطقه از تهران با افزایش قیمت مسکن در ماه موردنظر مواجه شده‌اند.,"در حالی آخرین آمار منتشر شده از متوسط قیمت هر متر خانه در تهران حاکی از ثبت مبلغ ۳۵ میلیون و ۱۲۰ هزار تومان در آخر سال گذشته است، بررسی‌ها نیز نشان می‌دهد که در این ماه قیمت خانه فقط در دو منطقه تهران کاهشی و در ۲۰ منطقه دیگر افزایشی بوده است.  

به گزارش ایسنا، بر اساس آخرین آمارها متوسط قیمت یک متر مربع مسکن در شهر تهران طی اسفندماه سال گذشته به ۳۵ میلیون و ۱۲۰ هزار تومان رسیده که نسبت به ماه قبل و مدت مشابه سال قبل به ترتیب ۶.۲ و ۱۶ درصد افزایش یافته است.
همچنین، تعداد معاملات انجام شده در این ماه حدود ۶.۸ هزار فقره بوده که در مقایسه با ماه قبل ۱۹.۹ درصد کم شده است که در این بین، بررسی جزئیات متوسط قیمت هر متر خانه و تعداد معاملات انجام شده در مناطق ۲۲ گانه شهر تهران نشان می‌دهد که بیشترین قیمت هر متر خانه ۷۷ میلیون و ۴۶۵ هزار تومان در منطقه ١ و کمترین آن با ۱۶ میلیون و ۵۶۴ هزار تومان در منطقه ۱۸ بوده است.   علاوه بر این، در اسفند ماه سال گذشته در مناطق ۱ و ۱۸ تهران به ترتیب معادل ۳۷۴ و ۱۵۲ فقره خانه معامله شده که نسبت به ماه قبل به ترتیب ۱۶.۱ و ۶۶.۴ درصد با کاهش مواجه شده است.  
از سوی دیگر، بررسی گزارش بانک مرکزی از نظر تفاوت متوسط قیمت مسکن در مناطق ۲۲ گانه تهران در اسفند ماه نسبت به بهمن ماه سال گذشته بیانگر این است که ۲۰ منطقه از تهران با افزایش قیمت مسکن در ماه موردنظر مواجه شده‌اند.
 علاوه بر این، مسکن در اسفند ماه سال گذشته در دو منطقه دیگر از تهران نسبت به بهمن ماه کاهش قیمت داشته‌ که شامل مناطق ۱۷ و ۱۹ می‌شود.  
از سوی دیگر، تعداد معاملات مسکن در اسفند ماه سال گذشته نسبت به بهمن ماه  در ۱۸ منطقه از تهران کاهشی بوده و فقط در مناطق ۱، ۳، ۸ و ۲۱ افزایشی بوده که کم‌ترین تعداد معامله مسکن به منطقه ۱۹ با ۵۴ معامله و بیشترین تعداد معامله نیز به ترتیب به مناطق ۵، ۱۰، ۲ و ۴ مربوط می‌شود که هر یک به ترتیب  ۹۷۴، ۶۴۷، ۶۳۴، ۶۰۴ معامله مسکن داشته‌اند.

                           ",https://www.asriran.com/003UtF
833728,۱۴۰۱/۰۱/۱۷,اقتصادی,منتظر یارانه مخصوص ماه رمضان باشید/ مشمولان چه کسانی هستند؟,جزئیات پرداخت یارانه ماه رمضان، یعنی مبلغ یارانه، تعداد یارانه بگیران و شرایط مشمولان در مراحل پایانی است. در واقع دولت در پله آخر نهایی کردن واریز این یارانه قرار دارد و احتمالا جزئیات کامل آن به زودی منتشر می‌شود.,"تجارت نیوز نوشت: پیگیری‌ها نشان می‌دهد که دولت قصد دارد همانند سال‌ گذشته در ماه رمضان امسال نیز به گروهی از خانوارها یارانه پرداخت کند.
 
تا پایان ماه رمضان دو یارانه طبق روال ماه‌های قبل واریز می‌شود. اولین واریزی یارانه نقدی فروردین ماه است.
 
علاوه بر این دو یارانه، احتمال واریز یارانه مخصوص ماه رمضان نیز وچود داشت که پیگیری‌های تجارت‌نیوز این موضوع را تایید می‌کند. پیگیری‌ها از سازمان‌های مرتبط با واریز یارانه‌ها نشان می‌دهد که دولت قصد دارد همانند سال قبل، در ماه رمضان امسال نیز یارانه مخصوص این ماه را پرداخت کند.
 
به نظر می‌رسد جزئیات پرداخت یارانه ماه رمضان، یعنی مبلغ یارانه، تعداد یارانه بگیران و شرایط مشمولان در مراحل پایانی است. در واقع دولت در پله آخر نهایی کردن واریز این یارانه قرار دارد و احتمالا جزئیات کامل آن به زودی منتشر می‌شود.
 
در سال گذشته نیز بسته حمایت معیشتی ویژه ماه رمضان در روز عید فطر به حساب ۶۰ میلیون نفر از افراد واجد شرایط واریز ‌شد. اما از آنجایی که دولت در روزهای ابتدایی ماه رمضان برای واریز یارانه مخصوص این ماه تصمیم گرفته است، احتمالا قبل از عید فطر واریز می‌شود.
 
یارانه ماه رمضان جدای از یارانه نقدی و معیشتی بنزین است. یعنی یارانه بگیران هم دو یارانه را طبق روال ماه‌های گذشته دریافت می‌کنند و هم گروهی از آنها یارانه ماه رمضان می‌گیرند.
مشمولان چه کسانی هستند؟
در خصوص مشمولان گمانه‌زنی‌هایی وجود دارد، اما به احتمال خیلی زیاد مشمولان یارانه ماه رمضان جزو کسانی هستند که یارانه معیشتی بنزین دریافت می‌کنند.
 
دولت در چند ماه گذشته به مناسبت‌های ۲۲ بهمن ماه و عید نوروز به چند دهک اول یارانه نقدی پرداخت کرد.
 
یارانه ۲۲ بهمن ماه به حدود ۳۲ میلیون نفر رسید. یارانه عید نوروز نیز به حساب سرپرستان بیش از ۱۲ میلیون خانوار پرداخت شد. این افراد کسانی بودند که سهام عدالت نداشتند و سودی نگرفتند. بنابراین یارانه بگیران در ماه رمضان نیز از بین این گروه‌ها انتخاب می‌شوند.
 
یارانه ۲۲ بهمن ماه مبلغ ۱۰۰ هزار تومان و مبلغ یارانه عید نوروز ۱۵۰ هزار تومان بود. بنابراین مبلغ یارانه ماه رمضان نیز احتمالا بین ۱۰۰ تا ۲۰۰ هزار تومان برای هر نفر باشد.                           ",https://www.asriran.com/003UtE
833727,۱۴۰۱/۰۱/۱۷,بین الملل,هشدار پوتین به غرب: تحریم‌ ما دنیا را با بحران غذا روبرو می‌کند,روسیه بزرگ‌ترین صادرکننده گندم دنیاست و بیشتر صادرات آن به آفریقا و خاورمیانه می‌رود. این کشور همچنین یکی از اصلی‌ترین تولیدکنندگان کود‌های شیمیایی حاوی پتاس، فسفات و نیتروژن در دنیاست.,"تسنیم: ولادیمیر پوتین هشدار داد تحریم‌های غربی علیه روسیه کمبود غذا در مناطق فقیر دنیا را تشدید کرده، موج جدیدی از مهاجرت‌ها را به راه انداخته و قیمت مواد غذایی را بالاتر خواهند برد.
 
به‌گزارش رویترز، ولادیمیر پوتین رئیس‌جمهور روسیه گفت روسیه باید حواسش به صادرات مواد غذایی به کشور‌های غیردوست باشد، چون تحریم‌های غربی باعث به وجود آمدن بحران غذایی و افزایش قیمت انرژی در دنیا شده‌است.
 
تحریم‌های غربی علیه روسیه به‌خاطر حمله به اوکراین، این کشور را در آستانه شدیدترین بحران اقتصادی از ۱۹۹۱ یعنی از زمان سقوط شوروی سابق قرار داده‌است؛ بنابراین مسکو اعلام کرده تأثیرات جهانی این تحریم‌ها قابل‌توجه‌تر خواهند بود.
 
پوتین هشدار داد افزایش قیمت انرژی به‌همراه کمبود کود‌های شیمیایی غرب را مجبور به چاپ پول برای خرید مایحتاج خود می‌کند و باعث کمبود مواد غذایی در کشور‌های فقیرتر می‌شود.
 
وی در اجلاسی در مورد توسعه تولید مواد غذایی گفت: «این تحریم‌ها کمبود غذا در مناطق فقیر دنیا را تشدید کرده، موج جدیدی از مهاجرت‌ها را به راه انداخته و قیمت مواد غذایی را بالاتر خواهند برد».
 
پوتین ادامه داد: «در شرایط فعلی کمبود کود‌های شیمیایی در بازار جهانی غیرقابل‌اجتناب است و ما باید در مورد عرضه مواد غذایی به سایر کشور‌ها محتاط باشیم و مخصوصاً صادرات خود به کشور‌هایی که با ما دشمن هستند را کنترل کنیم».
 
روسیه بزرگ‌ترین صادرکننده گندم دنیاست و بیشتر صادرات آن به آفریقا و خاورمیانه می‌رود. این کشور همچنین یکی از اصلی‌ترین تولیدکنندگان کود‌های شیمیایی حاوی پتاس، فسفات و نیتروژن در دنیاست.
 
روسیه بیش‌از ۵۰ میلیون تن کود‌های شیمیایی در سال تولید می‌کند که ۱۳ درصد از کل تولید جهان را تشکیل می‌دهد.
 
طبق گفته پوتین، تحریم‌ها بر عرضه کود‌های شیمیایی از سوی روسیه و بلاروس تاثیر گذاشته و بالا رفتن قیمت گاز طبیعی تولید این کود‌ها را در غرب گران‌تر کرده‌است.
 
پوتین به غرب هشدار داد مسکو هر گونه تلاش برای مسدود کردن سرمایه‌های روسیه را پاسخ خواهد داد.                           ",https://www.asriran.com/003UtD
833724,۱۴۰۱/۰۱/۱۷,سیاسی,شوخی بامزه اوباما با بایدن در کاخ سفید (فیلم),باراک اوباما که بعد از چندین سال، یک بار دیگر به کاخ سفید برگشته، در سخنرانی خود، به شوخی «جو بایدن» را به شوخی «آقای معاون رئیس جمهور» خطاب کرد. او البته بلافاصله اضافه کرد که این یک شوخی بوده است.,کد ویدیو  دانلود    فیلم اصلی                                     ,https://www.asriran.com/003UtA
833726,۱۴۰۱/۰۱/۱۷,اجتماعی ,آموزش و پرورش: ۱۶ درصد دانش‌آموزان در روز‌های گذشته غایب بودند,آمار استقبال دانش آموزان از حضور در مدارس در مقطع ابتدایی درحدود ۸۳ درصد و در مقطع متوسطه در حدود ۸۶ درصد بوده است.,"تسنیم: معاون وزارت آموزش و پرورش با اشاره به اینکه تنها تعداد ۱۶ درصد دانش آموزان در روز‌های گذشته غایب بودند، گفت: موضوع دانش‌آموزانی که قادر به حضور در مدارس نیستند در جلسه ستاد ملی کرونا مطرح و تصمیم‌گیری خواهد شد.
 
صادق ستاری فرد اظهار کرد: بر اساس مصوبه ستاد کرونا، دانش‌آموزان، ملزم به بازگشت به مدارس و شروع آموزش حضوری هستند. یعنی دوره آموزش صرفاً مجازی به پایان رسیده و از این به بعد آموزش‌ها قرار است فقطا در مدارس و حضوری دنبال شود.
 
وی افزود: بر همین اساس مقرر شد مدارس از ۱۴ فروردین ۱۴۰۱ بازگشایی شود و از عصر روز ۱۲ فروردین نیز ستاد‌های اسکان مدارس تعطیل شدند تا برای حضور دانش‌آموزان، کلاس‌های درس ضدعفونی و گندزدایی شوند.
 
ستاری فرد ادامه داد: بعد از مصوبه ستاد ملی کرونا مبنی بر بازگشایی مدارس، شیوه نامه‌ای در مورد بازگشایی مدارس تدوین و به استان‌ها ابلاغ شد که در آن چگونگی حضور دانش آموزان در مدارس، نحوه رعایت پروتکل‌های بهداشتی، زمان کلاس‌های درسی، شرایط سرویس تردد دانش آموزان و. به صورت دقیق ذکر شده است.
 
اُفت تحصیلی شدید دانش آموزان
 
معاون تربیت بدنی و سلامت وزارت آموزش و پرورش با توجه به ضرورت از سرگیری آموزش‌های حضوری گفت: خوشبختانه تاکنون درصد زیادی از معلمان و دانش‌آموزان واکسینه شده‌اند. از طرفی بنا بر اقتضائات یادگیری، یاددهی، ارزشیابی و تحلیل نمرات ارزشیابی امتحانات پایان ترم اول سال تحصیلی ۱۴۰۱-۱۴۰۰ که به صورت حضوری برگزار شده بود، متأسفانه شاهد افت تحصیلی شدید در دانش آموزان بودیم و برای جبران این افت تصمیم به بازگشایی حضوری مدارس با رعایت شیوه نامه‌های بهداشتی و آموزش خودمراقبتی به دانش آموزان گرفته شد.
 
ستاری فرد بیان اینکه پژوهش‌های انجام شده در مجامع بین المللی نشان داد که مدارس باید بازگشایی شود، گفت: خوشبختانه در جریان بازگشایی با استقبال بی‌نظیری از سوی معلمان و خانواده‌ها روبه‌رو شدیم و در بازدید‌هایی که در دو روز اول بازگشایی مدارس بعد از تعطیلات نوروز انجام دادیم به نتایج بسیار خوبی رسیدیم که نشان داد خانواده‌ها و دانش آموزان از بازگشایی مدارس استقبال کرده‌اند.
 
۸۴ درصد دانش‌آموزان به مدارس آمدند
 
وی با بیان اینکه در روز‌های ۱۴ و ۱۵ فروردین، از حدود ۱۲ هزار مدرسه، توسط تیم نظارتی وزارت آموزش و پرورش، بازدید میدانی به عمل آمده است، گفت: از مجموع ۱۲ هزار و ۵۳۶ بازدید مدرسه در هر سه مقطع ابتدایی و متوسطه اول و دوم و در مدارس پسرانه و دخترانه، شهری، روستایی و عشایر، در مجموع حدود ۲ میلیون و ۳۳۲ هزار معلم و دانش آموز در این مدارس ثبت نام شده بود که یک میلیون و ۹۵۹ هزار دانش آموز، یعنی در حدود ۸۴ درصد دانش آموزان در دو روز اول بعد از تعطیلات در مدارس حضور داشتند.
 
ستاری فرد گفت: استقبال بی‌نظیر معلمان و خانواده‌ها از بازگشایی مدارس نشان داد خانواده و دانش آموزان نسبت به مدارس و آموزش حضوری احساس نیاز کردند.
 
استقبال بیشتر دبیرستانی‌ها
 
وی در خصوص آمار حضور دانش آموزان به تفکیک مقاطع تحصیلی گفت: در مقطع متوسطه اول و دوم استقبال بیشتری نسبت به مقطع ابتدایی داشته ایم. آمار استقبال دانش آموزان از حضور در مدارس در مقطع ابتدایی درحدود ۸۳ درصد و در مقطع متوسطه در حدود ۸۶ درصد بوده است.
 
ستاری فرد در مورد آمار دانش آموزان غایب در این روز‌ها گفت: فقط ۱۶ درصد دانش‌آموزان در این دو روز غیبت داشتند که از این تعداد حدود ۶ درصد به علت بیماری، ۵۸ درصد به دلیل مسافرت، ۳۶ درصد عدم همراهی خانواده بوده است، ولی در کل آمار حضور دانش آموزان رضایت بخش بود.
 
معاون تربیت بدنی و سلامت وزارت آموزش و پرورش ادامه داد: علی رغم احساس نیازی که در بسیاری از خانواده‌ها و دانش آموزان برای شروع مجدد آموزش‌های حضوری حس شد یکی از مهم‌ترین دلایل استقبال دانش آموزان از آموزش‌های حضوری تبیین خوب رسانه و صدا و سیما در اقناع افکار عمومی و البته تلاش همکاران آموزش و پرورش در ایجاد حس امنیت در خانواده‌ها و رعایت شیوه نامه‌های بهداشتی در مدارس بود.
 
ستاری فرد درخصوص دغدغه خانواده‌ها از حضور دانش‌آموزان در مدارس گفت: در مورد دانش آموزان مبتلا، سامانه‌ای تحت عنوان سامانه «ایران من» را پیش بینی کرده ایم که تمام مدیران به آن دسترسی دارند و مشخصات هر دانش آموز که خودش یا خانواده‌اش مبتلا باشند از طریق مربیان بهداشت در سامانه ثبت می‌شود. برای رسیدگی سریع و درمان دانش آموزان مبتلا، به این سامانه هم وزارت آمورش و پرورش و هم وزارت بهداشت دسترسی دارند.
 
ستاری فرد گفت: در حال حاضر، تعداد ۵ هزار و ۸۰۰ مراقب بهداشت در مدرسه داریم و تعداد زیادی از همکاران اداره آموزش و پرورش نیز مسئولیت نظارت بر حضور دانش آموزان را بر عهده دارند.
 
وی ادامه داد: آموزش «خود مراقبتی» و «دیگر مراقبتی» را در دستگاه تعلیم و تربیت و مدارس ترویج خواهیم داد تا دانش آموزان بتوانند با آموزش‌های لازم، مهارت حفظ سلامت را به دست بیاورند.
 
ستاری فرد در پایان گفت: موضوع درمان دانش‌آموزان مبتلا و آموزش مجازی دانش آموزانی که مبتلا شده‌اند یا به هر دلیلی قادر به حضور در مدرسه نیستند در جلسه ستاد ملی کرونا ۰۸ مطرح خواهد شد و مصوبات آن جلسه متعاقبا اطلاع رسانی می‌شود.                           ",https://www.asriran.com/003UtC
833725,۱۴۰۱/۰۱/۱۷,اقتصادی,تاکسیرانی تهران: خودروی جدید جایگزین سمند و پژو می شوند,تقریبا می‌دانیم که چه خودرویی قرار است جایگزین شود اما هنوز به قطعیت نرسیده است. از سوی دیگر میزان تولید خودروهای جدید نیز مشخص نیست.,"مدیر عامل سازمان تاکسیرانی شهر تهران از جایگزینی خودروی جدید به جای تاکسی‌های سمند و پژو خبر داد.
 
«مهدی اسماعیل بیگی» مدیر عامل سازمان تاکسیرانی شهر تهران در گفت‌وگو با ایلنا درباره عدم تحقق سقف ۱۰ هزارتایی نوسازی تاکسی‌های فرسوده شهر تهران در سال گذشته اظهار کرد: در سال گذشته در مجموع برای ۷ هزار خودرو کارسازی کردیم که از این تعداد ۵ هزار و ۷۰۰ تاکسی نوسازی شده را به رانندگان تاکسی تحویل داده‌ایم. 
 
او ادامه داد: تمام پول این ۷ هزار تاکسی به ایران خودرو داده شده و خیال راننده تاکسی راحت است که تا اردیبهشت ماه خودروی خود را تحویل می‌گیرد. 
 
اسماعیل بیگی در پاسخ به اینکه این تاکسی‌ها با همان قیمت سال قبل به دست رانندگان می‌رسد؟ گفت: بله، با همان قیمت به دست راننده می‌رسد چرا که پیش فاکتور صادر شده و هزینه پرداخت شده است. برای این هفت هزار خودرو فاکتور رسمی صادر شده است. 
 
 خودروی جدید جایگزینتاکسی‌های سمند و پژو
 
مدیر عامل سازمان تاکسیرانی شهر تهران درباره آمار نوسازی تاکسی‌های فرسوده در سال جدید گفت: برای سال جاری منتظر هستیم که تکلیف مساله تولید خودرو در کشور مشخص شود، چرا که سمند و خودرو از چرخه خارج می‌شود و از طرفی آن تعدادی که تا دو ماه آینده قرار است تولید شود سمند و پژو هستند.
 
وی تاکید کرد: براساس مصوبه وزارت صمت، سمند و پژو از چرخه تولید خارج شده است. 
 
اسماعیل بیگی گفت: بحث خودروی جایگزین و قیمت آن مهم است و مقداری ابهام ایجاد می‌کند، در نتیجه تا زمانی که این موضوع به قطعیت نرسد، نمی‌توان عددی را مطرح کرد. 
 
او ادامه داد: تقریبا می‌دانیم که چه خودرویی قرار است جایگزین شود اما هنوز به قطعیت نرسیده است. از سوی دیگر میزان تولید خودروهای جدید نیز مشخص نیست. 
 
مدیر عامل سازمان تاکسیرانی شهر تهران در پاسخ به سوال دیگری درباره افزایش نرخ کرایه تاکسی از ابتدای اردیبهشت و حل چالش تاکسی‌های گردشی که به دریافت کرایه‌های غیرقانونی از مسافران اقدام می‌کنند، اظهار کرد: واقعیت این است که باید به سمت سیستم حمل و نقل پایدار و استاندارد حرکت کنیم. معنی ندارد که تاکسی در شهر بچرخد تا یک مسافر سوار کند. این کار هم باعث هدر رفت سوخت می‌شود، هم ترافیک را افزایش می‌دهد و هم آلودگی هوا را در پی دارد. 
 
اسماعیل بیگی اضافه کرد: یکی از راهکارها رویکرد سرویس‌های اینترنتی است. اگر به سمت تکنولوژی‌های جدید برویم و آنچه در دنیا اجرا می‌شود را ما نیز به مرحله اجرا درآوریم محاسبه کرایه دارای یک قاعده نرم افزاری اساسی می‌شود و این دغدغه‌ها رفع می‌شود. 
 
وضعیت تاکسی‌های چرخشی در پایتخت اصلاح می‌شود
 
او ادامه داد: تاکسی متر یک مدل منسوخ شده است و نصب ابزار در خودروها علاوه بر هزینه زیاد دقت را پایین می‌آورد و در دنیا منسوخ شده است.بنابراین مدل تاکسی‌های چرخشی اصلاح می‌شود. 
 
او در واکنش به اینکه اما قیمت تاکسی‌های اینترنتی خیلی بالاتر از قیمت تاکسی است، اظهار کرد: این مساله باید نظارت شود و یا در چارچوب‌های قانونی قرار بگیرد و  رقابتی شود.
 
سال گذشته در موضوع ایساکو کارت موفق نبودیم
 
مدیر عامل سازمان تاکسیرانی شهر تهران در پاسخ به سوال دیگری درباره میزان تسهیلات ایساکو کارت که در اختیار رانندگان تاکسی قرار گرفت، اظهار کرد: سال گذشته در موضوع ایساکو کارت موفق نبودیم؛ بخش زیادی از این موضوع به مسائل مالی باز می‌گردد، چرا که مجموعه‌ای که قرار است پشتیبانی کند خلف وعده کرده است. هرچند ایساکو در پایان سال بسته خوبی را فراهم کرد و ما نیزبین تاکسیران‌ها توزیع کردیم. 
 
اسماعیل بیگی ادامه داد: در سال گذشته تنها چند هزار مورد ایساکوکارت در اختیار رانندگان قرار گرفت و امیدواریم در سه ماهه نخست سال جاری بتوانیم بخش اعظمی از رانندگان را پوشش دهیم.                           ",https://www.asriran.com/003UtB
833763,۱۴۰۱/۰۱/۱۷,عمومی,چرا خرید از بانک کتاب؟,یکی از مزیت های خرید از بانک کتاب تهیه ی تمام کتاب های مورد نیاز در رشته های تحصیلی متفاوت و با علایق و سلایق بسیار می باشد.,"مقدمه
بانک کتاب مرجعی است که می توانید از طریق آن هر کتابی را تهیه کنید. در واقع بانک کتاب، مرکزی برای تهیه ی انواع کتاب می باشد. در این مرکز، کتاب های عمومی و درسی را می توان به صورت یکجا برای خریداری پیدا کرد. در ایران، مرکزی به صورت جامع و دقیق به عنوان مرکز فروش کتاب وجود ندارد. برخی از فروشگاه های کتاب در سطح شهر، از آرشیو کاملی از کتاب های مختلف برخوردار هستند، اما موجودی و تنوع کتاب ها، قابل رقابت با بانک کتاب اینترنتی نمی باشد. بانک کتاب به معنی پایگاهی آنلاین می باشد که توسط آن قادر هستید بدون اتلاف وقت و گردش به دنبال کتاب های ناشناخته و مطرح در سریع ترین زمان ممکن هر نوع کتابی را که نیاز دارید خریداری کنید.
 
بانک کتاب تنها راه امن برای خرید از تمام ناشران
دانشجویان، دانش آموزان و هنرجویان برای تهیه خرید کتاب درسی خود با مشکلات فراوانی دست و پنجه نرم می کنند. برای مثال یک عنوان کتاب توسط چندین ناشر به چاپ رسیده است و شما به دنبال یک انتشاراتی خاص از آن کتاب می گردید. در واقع شما هر کتاب مورد نیاز خود را باید از یک انتشاراتی متفاوتی تهیه کنید. یافتن هر کدام از این کتاب ها، که دارای ناشرین متفاوتی هستند ساعت ها‌ و گاها روزها وقت شما را می گیرد. اما با استفاده از بانک کتاب به سادگی و با یک جستجوی ساده ی چند ثانیه ای به تمام ناشران کوچک و بزرگ، ناشناس یا معروف دسترسی کامل خواهید داشت. بانک های کتاب این امکان را برای شما فراهم می کنند تا به جای ساعت ها گشتن در فروشگاه های بزرگ و کوچک کتاب، قدیمی ترین و یا جدیدترین نسخه چاپ هر نوع کتابی را در کمترین زمان تهیه کنید. تنوع بالای ناشرین و کتاب ها، یکی دیگر از ویژگی های بانک کتاب می باشد.

هر نوع کتابی در بانک کتاب در دسترس شما می باشد
در یک خانواده چند نفری افراد خانواده هر کدام در گروه های سنی مختلف قرار دارند. با توجه به اهمیت کتاب خوانی و نقش آن در تربیت فرزندان، افزایش آگاهی و اطلاعات عمومی و تخصصی، تقویت و استحکام بنیان خانواده، افزایش قدرت یادگیری و رشد و تکامل عقلی و... بسیار پررنگ و غیر قابل انکار است. تقریبا تمام اعضای خانواده با توجه به سن و سالشان نیاز به خواندن کتاب مرتبط به علایقشان را دارند. دانش آموزان و دانشجویان، نیازشان به کتاب های درسی مشخص می باشد. آیا تهیه ی کتاب های ضروری مانند کتب درسی، کتاب کنکور، کتاب های کمک درسی و همچنین کتاب‌های عمومی مانند رمان، موضوعات علمی و... کار ساده‌ای می باشد.
یکی از مزیت های خرید از بانک کتاب تهیه ی تمام کتاب های مورد نیاز در گروه های سنی مختلف و رشته های تحصیلی متفاوت و با علایق و سلایق بسیار می باشد. با ورود به بانک کتاب با دنیایی بی پایان از کتاب های مختلف مانند کتاب های مرجع، علمی، دانشگاهی، رمان، مذهبی و... مواجه می شوید. با توجه به صحبت های گفته شده، پیدا کردن هر کتابی با موضوعات و ویژگی های مختلف، برای تمام اقشار جامعه فقط در بانک های کتاب امکان پذیر می باشد.

مزایای خرید از بانک کتاب پایتخت
در بعضی مواقع دسترسی به تمام فروشگاه های کتاب برای یافتن محصولات مورد نظر، مانند انواع کتاب ها چه درسی و چه عمومی کاری بسیار وقت گیر و پر هزینه می باشد. اما با صرف چند دقیقه در سایت بانک کتاب قادر هستید که به صورت آنلاین تمام کتاب های مورد نیاز خود را به صورت یکجا خریداری کنید. مهمترین مزیت این کار، خریدی مقرون به ‌صرفه و اقتصادی، صرفه جویی در وقت و زمان، کاهش اتلاف انرژی و... است. در خرید اینترنتی شما قادر هستید تا مختصری از کتاب را مطالعه کنید و در قسمت مشخصات کتاب نام انتشارات، سال چاپ، تعداد چاپ و قیمت را بررسی کنید و در نهایت با کسب اطمینان از انتخاب خود، سفارشتان را نهایی کنید.
برای خرید از بانک کتاب نیازی به گذراندن مراحل پیچیده‌ای نیست. فقط نام کاربری و رمز عبورتان را تعیین می کنید و از ورود به دنیایی از کتاب های مختلف لذت می برید. در یک فروشگاه کتاب به صورت آنلاین امکان خرید انواع کتاب در تمام گروه ها و دسته ها برای شما فراهم می شود. مراجعه به یک سایت بانک کتاب هزینه ای جز مصرف اینترنت برای شما ندارد و به طور معمول بانک کتاب تخفیف های ویژه ای را به بهانه های مختلف برای خریداران در نظر می‌گیرد. با تمام این اوصاف خرید از فروشگاه کتاب اینترنتی دارای صرفه اقتصادی بیشتری می باشد.

با صرف چند دقیقه در سایت بانک کتاب قادر هستید که به صورت آنلاین تمام کتاب های مورد نیاز خود را به صورت یکجا خریداری کنید.
 
جمع بندی
سرعت خرید کتاب از بانک کتاب به صورت اینترنتی از مهم‌ترین مزیت بانک کتاب پایتخت محسوب می گردد. اما در بعضی مواقع به دلیل بروز مشکلات فنی امکان خرید اینترنتی وجود ندارد. بانک کتاب، با بهره گیری از پشتیبانی قوی اینترنتی و تلفنی به صورت شبانه روزی قادر به حل مشکلات شما می باشد. حتی اگر خرید کتاب از طریق اینترنت برای شما ایجاد مشکل می کند کافیست با برقراری یک تماس تلفنی با شماره 02166483838، خرید خود را انجام دهید.                           ",https://www.asriran.com/003Utn
833722,۱۴۰۱/۰۱/۱۷,عمومی,قطار حامل تانک های T-72 M1 و BMP-1 اهدایی جمهوری چک به اوکراین (عکس),این تانک‌ها از سوی جمهوری چک به اوکراین اهدا شده است.,,https://www.asriran.com/003Ut8
833723,۱۴۰۱/۰۱/۱۷,اقتصادی,وام ازدواج چطور پرداخت می‌شود؟ (اینفوگرافیک),,,https://www.asriran.com/003Ut9
833721,۱۴۰۱/۰۱/۱۷,اجتماعی ,«اضطراب ورود به مدرسه» با از سرگیری آموزش حضوری/ مقاومت‌ برخی دانش‌آموزان برای رفتن به مدرسه,وی با بیان اینکه مشاوره باید یک رکن اصلی مدرسه باشد، تصریح کرد که مشاوران فعلی مدارس، مساله ارائه مشاوره به دانش آموزان را جدی نمی‌گیرند.,"رئیس سازمان نظام روانشناسی و مشاوره کشور با بیان اینکه با توجه به دو سال آموزش آنلاین و خو گرفتن دانش آموزان به این نوع آموزش، در حال حاضر آموزش حضوری و رفتن به مدرسه برای برخی ""اضطراب آور"" شده است، گفت: بررسی‌های ما نشان می‌دهد که برخی از دانش آموزان با از سر گیری آموزش حضوری ""اضطراب ورود به مدرسه"" را تجربه می کنند و این امر نگران کننده است.

دکتر محمد حاتمی در گفت‌گو با ایسنا، با اشاره به لزوم توجه وزارت آموزش و پروش به ""اضطراب ورد به مدرسه"" در برخی دانش آموزان با از سر گیری آموزش‌ حضوری در مدارس، اظهار کرد: بررسی‌های ما نشان می‌دهد که در حال حاضر در بین برخی دانش آموزان مقاومت‌هایی برای ورود به مدرسه وجود دارد. دانش آموزان طی دو سال قرنطینه با آموزش آنلاین خو گرفته و به شرایط این نوع آموزش عادت کرده بودند و تغییر هر عادت و خو گیری  قطعا نگرانی و اضطراب‌هایی را به همراه دارد.
وی با بیان اینکه کادر مدرسه و معلمان باید شرایط را برای رفع این اضطراب‌ در دانش آموزان با استفاده از"" شیوه‌های آرام بخشی"" فراهم کنند، ادامه داد:  کادر مدرسه و اولیاء باید با دانش آموزان دچار اضطراب مدارا کنند تا دانش آموزان بتوانند کم کم با شرایط جدید خو گرفته و خود را تطبیق دهند. معمولا در مدارس و کلاسهای درس قوانین و مقرراتی وجود دارد که این سخت گیری‌ها با توجه به خو گرفتن دانش آموزان به آموزش آنلاین اضطراب‌آور است و در این راستا باید با دانش آموزان همراهی شود.
به گفته رئیس سازمان نظام روانشناسی و مشاوره کشور دوران قرنطینه و محدودیت‌های ارتباطی حاصل از پاندمی کووید ۱۹ منجر به ایجاد کمبودهایی در فرآیند رشد روانی و اجتماعی دانش آموزان شده و از این رو لازم است آموزش و پرورش با حضوری شدن آموزش‌ها کمبودهای پیشین را رفع کند.
حاتمی معتقد است که با توجه به محدودیت‌های ایجاد شده در دو سال آموزش آنلاین دانش آموزان، در حال حاضر شکل گیری یک ""همدلی"" میان معمان و دانش‌آموزان بسیار حائز اهمیت است  تا دانش آموزان بتوانند مسائل و مشکلات خود را به راحتی با معلمان مطرح کرده و پاسخ ابهامات خود را بگیرند.
وی تصریح کرد: در این راستا مدارس باید برنامه‌های ""برانگیزاننده‌ای"" برای بچه‌ها داشته باشد تا دانش آموزان آموزش در مدرسه را انتخاب کرده و به آموزش در خانه ترجیح دهند. این برنامه‌های برانگیزاننده می توانند شامل برنامه‌های مشارکتی، ورزشی و اجتماعی باشند تا دانش آموزان به تدریج به آموزش حضوری خو بگیرند. درواقع در شرایط فعلی باید به برنامه‌های جنبی برای دانش آموزان به اندازه برنامه‌های آموزشی اهمیت داده شود.
رئیس سازمان نظام روانشناسی و مشاوره کشور در بخش دیگر سخنان خود نقش والدین و خانواده‌ها در افزایش انگیزه دانش آموزان برای آموزش حضوری را مهم دانست و این را هم گفت که والدین باید در خانه محیط آرام بخشی را برای بچه‌ها ایجاد کنند و با افزایش انگیزه و نشاط آنها کمک کنند تا دانش آموزان بتوانند از این شرایط عبور کنند.
حاتمی در بخش دیگر سخنان خود با اشاره به اهمیت توجه به کار مشاوران مدارس و با بیان اینکه مشاورین مدارس باید منشاء نقص و مشکلات و مسائل دانش آموزان را پیدا کرده و در صدد رفع این مسائل برآیند، افزود: مطابق با شاخص‌های سازمان نظام روانشناسی و مشاوره کشور، روانشناسان و مشاوران مدارس بعضا صلاحیت لازم برای ارائه راهکار به دانش آموزان و تلاش برای رفع مشکلات آنها را ندارند و از همین رو نیز هست که علیرغم حضور مشاور در مدارس اما بعضا آسیب‌های روانی و اجتماعی دانش آموزان رو به افزایش هم می‌رود.
وی با بیان اینکه مشاوره باید یک رکن اصلی مدرسه باشد، تصریح کرد که مشاوران فعلی مدارس، مساله ارائه مشاوره به دانش آموزان را جدی نمی‌گیرند.
رئیس سازمان نظام روانشناسی و مشاوره کشور توضیح داد: در حال حاضر حدود ۲۰ هزار مشاور مدرسه در وزارت اموزش و پرورش داریم که حتی تحصیلات بیشتر این افراد رشته‌های مرتبطی نظیر علوم تربیتی و یا روانشناسی نیست. بعضا چون این افراد در بحث آموزش موفق نبوده‌اند در سمت مشاور مدرسه در حال خدمت‌اند و هیچ تحصیلات مرتبطی با روانشناسی ندارند و از این بین ۶ یا ۷ هزار نفر شاخص‌های حرفه‌ای مد نظر سازمان نظام روانشناسی و مشاوره کشور را دارند.
حاتمی در پایان سخنان خود با اشاره به طرح ""روانشناس و مدرسه"" که توسط سازمان نظام روانشاسی و مشاوره کشور تدوین و به وزارت آموزش و پروش پیشنهاد داده شده است، گفت: باید در حال حاضر این طرح به اجرا در آید  و ما آماده همکاری با وزارت آموزش و پرورش در این راستا هستیم. بر اساس این طرح، سازمان قادر است تا روانشناسان عضو خود را در تمام مدارس کشور به صورت پاره وقت و برای کمک به رفع مشکلات دانش آموزان و تعامل بهتر با آنها به کار گیرد.
                           ",https://www.asriran.com/003Ut7
833720,۱۴۰۱/۰۱/۱۷,فرهنگی/هنری,کیهان: پرونده اصغر فرهادی به دادگاه ارسال شده و این یعنی اینکه قرار مجرمیت صادر شده است,نتیجه صدور قرار جلب به دادرسی به این معنی است که متهم باید جهت رسیدگی به اتهام و دفاع ماهوی و تعیین میزان مجازات در دادگاه کیفری حاضر شود.,"کیهان نوشت: پس از شکایت یک مستندساز از اصغر فرهادی به‌دلیل کپی‌برداری از سوژه مستند او در فیلم «قهرمان»، دادگاه قرار جلب به دادرسی یا همان مجرمیت را علیه اصغر فرهادی صادر کرده و پرونده برای تعیین مجازات به دادگاه ارسال شده است.
 
در آستانه اکران «قهرمان» در ۱۴۰۰ زمزمه سرقتی بودن این اثر در محافل هنری به گوش رسید. یکی از شاگران فرهادی به نام آزاده مسیح‌زاده مدعی شده بود که فرهادی ایده مستند او را به نام «دو سر برد، دو سر باخت» سرقت کرده و فیلم سینمایی قهرمان چیزی جز کپی این اثر نیست.
 
ابتدا فرهادی به‌دلیل صدمه زدن به شهرتش از مسیح‌زاده شکایت کرد. مسیح‌زاده هم در واکنش به این اقدام علیه فرهادی دادخواست دعوی سرقت ادبی داد.
 
حالا بعد از گذشت چند ماه از این کشمکش‌ها آزاده مسیح‌زاده در گفت‌وگو با رسانه‌ها گفته است: پس از چند ماه رسیدگی دقیق به شکایت از آقای اصغر فرهادی مبنی بر سرقت هنری (تجاوز به حقوق مادی و معنوی) در دادسرای فرهنگ و رسانه تهران، بازپرس محترم پرونده مستندات و دلایل ارائه‌شده مبنی بر وقوع جرم و ارتکاب آن توسط آقای فرهادی را کافی تشخیص داده و اقدام به صدور قرار نهایی جلب به دادرسی علیه آقای فرهادی کرده است.»
 
گفتنی است، نتیجه صدور قرار جلب به دادرسی به این معنی است که متهم باید جهت رسیدگی به اتهام و دفاع ماهوی و تعیین میزان مجازات در دادگاه کیفری حاضر شود.                           ",https://www.asriran.com/003Ut6
833718,۱۴۰۱/۰۱/۱۷,اجتماعی ,نجات عجیب سرباز زخمی روس در نبرد ماریوپول (فیلم),نبرد روس‌ها و اوکراینی‌ها در داخل ماریوپول به شدت ادامه دارد.,"کد ویدیو  دانلود    فیلم اصلی          
در این ویدئو یک سرباز روس که از جمهوری چچن عازم جنگ شده، در تیررس نیرو‌های اوکراینی قرار گرفته و زخمی شده است.همرزمان او، به دلیل آتش اوکراینی‌ها نمی‌توانند به وی نزدیک شوند.بنابراین، طنابی به سمت وی پرتاب می‌کنند و نهایتا با همان طناب، زخمی را به سمت خود می‌کشند و نجات می‌دهند.                           ",https://www.asriran.com/003Ut4
833719,۱۴۰۱/۰۱/۱۷,سیاسی,دستور رییس‌جمهور به وزارت اطلاعات برای شناسایی عوامل حادثه مشهد,قطعاً این حادثه ناگوار که به دست یکی از عناصر منحرف و تحت تأثیر گروه‌های تکفیری آمریکایی صورت گرفته است باعث وحدت و انسجام بیشتر از پیش علاقه‌مندان به اسلام و ایران اسلامی شده و رسوایی جریان‌های انحرافی به همراه خواهد داشت.,"رئیس جمهور، وزارت اطلاعات را مکلف کرد با همکاری تمامی نهادهای ذی‌صلاح به سرعت تمامی عوامل مؤثر حادثه روز گذشته مشهد را شناسایی و تحت تعقیب قرار داده و نتیجه را به اطلاع عموم مردم برسانند.

به گزارش ایسنا، آیت الله سید ابراهیم رئیسی در پیامی ضمن محکومیت حادثه روز گذشته در حرم مطهر امام رضا (ع) و تسلیت شهادت مظلومانه حجت‌الاسلام والمسلمین اصلانی، تاکید کرد: قطعاً این حادثه ناگوار که به دست یکی از عناصر منحرف و تحت تأثیر گروه‌های تکفیری آمریکایی صورت گرفته است باعث وحدت و انسجام بیشتر از پیش علاقه‌مندان به اسلام و ایران اسلامی می شود.
متن پیام رئیس جمهور بدین شرح است:
بسم الله الرحمن الرحیمحادثه دیروز در آستان مقدس حضرت علی بن موسی الرضا علیه‌السلام که مأمن تمامی انسان‌های آزاده جهان فارغ از هرگونه دین و مذهب است و موجب شهادت مظلومانه حجت‌الاسلام والمسلمین محمد اصلانی و مجروحیت دو طلبه عزیز جهادگر شد؛ باعث تأثر و جراحت قلبی اینجانب و همه محبان این امام رئوف گردید.
ایشان از مبلغان جهادی اسلام ناب بود که مستضعفان شیعه و اهل سنت حاشیه شهر مشهد مقدس، مجاهدت‌ های ایشان را از نزدیک دیده بودند.
قطعاً این حادثه ناگوار که به دست یکی از عناصر منحرف و تحت تأثیر گروه‌های تکفیری آمریکایی صورت گرفته است باعث وحدت و انسجام بیشتر از پیش علاقه‌مندان به اسلام و ایران اسلامی شده و رسوایی جریان‌های انحرافی به همراه خواهد داشت. وزارت اطلاعات با همکاری تمامی نهادهای ذی‌صلاح موظفند به سرعت تمامی عوامل مؤثر این حادثه را شناسایی و تحت تعقیب قرار داده و نتیجه را به اطلاع عموم مردم برسانند.
اینجانب شهادت مظلومانه ایشان را به خانواده معظم شهید بزرگوار، همراهان و دوستان ایشان و حوزه علمیه خراسان تسلیت عرض می‌کنم و از درگاه خداوند متعال، علو درجات ایشان و سلامتی و شفای دو عزیز دیگر مجروح این حادثه را خواستارم.
سیدابراهیم رئیسیرئیس جمهوری اسلامی ایران
                           ",https://www.asriran.com/003Ut5
833716,۱۴۰۱/۰۱/۱۷,اجتماعی ,زندگی در ایران از نگاه یک خبرنگار افغانستانی (فیلم),زندگی در ایران از نگاه یک خبرنگار افغانستانی را بشنوید و ببینید.,کد ویدیو  دانلود    فیلم اصلی                                     ,https://www.asriran.com/003Ut2
833715,۱۴۰۱/۰۱/۱۷,فرهنگی/هنری,درخواست نماینده خرم آباد برای رسیدگی به موضوع بیانیه اعتراضی سینماگران زن,اگر مسئولین ذیربط نمی توانند جلوی این افراد را بگیرند بچه رزمنده ها و مدافع ناموس ملت ایران هستند.,"نماینده مردم خرم آباد در مجلس شورای اسلامی خواستار رسیدگی به موضوع بیانیه اعتراضی جمعی از سینماگران زن شد.

به گزارش ایسنا، مرتضی محمودوند در جلسه علنی امروز (سه شنبه) مجلس شورای اسلامی در تذکری شفاهی بیان کرد: یک هنرمند مظلومه رسما مصاحبه می کند که وقتی پشت صحنه مورد تعرض جنسی قرار گرفتم، فلان هنرمند سرشناس مرا به باد کتک گرفت. می خواهم بگویم این غربتی بی اصل و نسب چه کسی است که در کشور اسلام و شهدا، به این حد از گستاخی رسیده که اینگونه تعرضی را انجام دهد؟
عضو کمیسیون امور داخلی و شوراها افزود: اگر مسئولین ذیربط نمی توانند جلوی این افراد را بگیرند بچه رزمنده ها و مدافع ناموس ملت ایران هستند.
                           ",https://www.asriran.com/003Ut1
833651,۱۴۰۱/۰۱/۱۷,علمی,نکته‌هایی درباره امیکرون,در بیماری کووید-۱۹ بسیاری از افراد در ابتدای بیماری، کم‌علامت یا بی‌علامت هستند اما می‌توانند ناقل بیماری باشند. این توانایی خاص کووید-۱۹ در جهش امیکرون بیشتر از سویه‌های قبلی شده است.,"«یکی از راه‌های مهم پیشگیری از ابتلا به امیکرون شدید، تکمیل دوره واکسیناسیون (تزریق سه نوبت واکسن) است؛ هر چند که واکسن‌ها در برابر انواع قبل از امیکرون عملکرد بسیار خوبی داشتند و در برابر امیکرون نیز همچنان عملکرد قابل‌ قبولی دارند اما نکته مهم آن است که واکسیناسیون فرد کامل و به‌موقع انجام شود.»

به گزارش ایسنا، ابوالفضل بهراد، عضو سازمان نظام پرستاری، در یادداشتی در روزنامه همشهری نوشت: «ویروس امیکرون نوع جدید و جهش‌یافته‌ای از ویروس کروناست که نخستین‌ بار در اواسط نوامبر سال ۲۰۲۱ در آفریقای جنوبی کشف و گزارش شد. اعتقاد بر این است که در این گونه جدید از ویروس، جهش‌های زیادی رخ داده و این جهش‌ها می‌تواند باعث شود تا دستگاه ایمنی (یعنی آنتی‌بادی‌های ساخته‌شده بعد از واکسیناسیون یا عفونت قبلی) ویروس را کمتر از قبل تشخیص دهد و خطر عفونت مجدد با امیکرون افزایش پیدا کند.
در بیماری کووید-۱۹ بسیاری از افراد در ابتدای بیماری، کم‌علامت یا بی‌علامت هستند اما می‌توانند ناقل بیماری باشند. این توانایی خاص کووید-۱۹ در جهش امیکرون بیشتر از سویه‌های قبلی شده است. در بیماران علامت‌دار هم طیف گسترده‌ای از علایم تنفسی و غیرتنفسی می‌تواند آغازگر بیماری باشد و علایم شبه‌سرماخوردگی از جمله سردرد، آبریزش بینی، خستگی و گلودرد هم شایع‌ترین آنهاست. شروع بیماری در برخی ‌بیماران هم می‌تواند با هر کدام از علایم غیر تنفسی مانند سرگیجه، ضعف و بی‌حالی، اسهال، تهوع و استفراغ همراه باشد.
دوره کمون بیماری چند روز است؟
دوره نهفتگی (کمون) کرونا با سویه امیکرون در مقایسه با انواع قبلی سویه‌ها کوتاه‌تر شده ‌و افراد بعد از ورود ویروس در زمان کوتاه‌تری به مرحله واگیری و علامت‌دارشدن می‌رسند. بیماران هم از ۴۸ ساعت قبل از شروع علایم بیماری می‌توانند انتقال‌دهنده ویروس به دیگران باشند. به‌ طور معمول این انتقال‌دهندگی از ۱۰ تا ۱۴ روز بعد از شروع علایم می‌تواند ادامه پیدا کند و در برخی ‌بیماران به‌ویژه کسانی که به بیماری شدید و عوارض ریوی دچار شده‌اند تا سه هفته و بیشتر هم ممکن است ادامه داشته باشد.
شدت بیماری امیکرون در مقایسه با انواع قبلی چگونه است؟
یکی از تفاوت‌های سویه امیکرون با انواع قبلی سویه‌ها از نظر شدت بیماری است، یعنی میزان اثرگذاری ویروس بر بدن فرد مبتلا و درگیری اندام‌هایی نظیر ریه و دستگاه گوارش. اگر چه علایم امیکرون با انواع قبلی تفاوت چندانی ندارد اما داده‌ها نشان می‌دهد شدت بیماری در مبتلایان به امیکرون تا حدی خفیف‌تر از مبتلایان به انواع قبلی است اما باید توجه داشت که در برخی ‌افراد (عموما افراد واکسن‌نزده) می‌تواند به عوارض ریوی (ذات‌الریه)، قلبی، مغزی، انعقادی، غدد، بیماری‌های خودایمنی شدید و بستری در بخش مراقبت‌های ویژه منجر و حتی سبب مرگ شود. حال این سؤال مطرح است که آیا افراد مبتلا به کرونا در گذشته، باز هم به امیکرون مبتلا می‌شوند که پاسخ آن مثبت است.
مردم انتظار دارند که بعد از ابتلا به کرونا دارای ایمنی مادام‌العمر شوند اما در برخی ‌افراد فقط یک ایمنی کوتاه‌مدت ایجاد می‌شود و برخی هم اصلا ایمنی پس از ابتلا نخواهند داشت. این در حالی است که قدرت بیماری‌زایی امیکرون به‌ طور کلی در مقایسه با انواع قبلی به‌ویژه دلتا تا حدی کمتر است اما سرعت انتقال بالاتر آن و قدرت ابتلای مجدد افراد، احتمال درگیری گروه سنی پایین و افرادی که واکسن نزده‌اند، باعث می‌شود تعداد زیادی افراد را در مدت زمان کمتری مبتلا کند و در نتیجه اشغال تخت بیمارستان‌ها و تعداد موارد فوت می‌تواند به‌صورت انفجاری افزایش داشته باشد.
در صورت ابتلا به امیکرون چه اقداماتی باید انجام شود؟
پس از ابتلا به امیکرون و پیدایش علایم شبیه سرماخوردگی در روزهای اول ویروس در بینی و گلو وجود دارد و هنوز وارد ریه نشده بنابراین نیاز به انجام سی‌تی‌اسکن ریه در پنج روز اول نیست. ویروس امیکرون هم ضرورتی برای تجویز آنتی‌بیوتیک‌ها مانند آزیترومایسین و داکسی‌سایکلین ندارد و آنتی‌بیوتیک اضافی می‌تواند عوارض گوارشی و پوستی بیشتری را به بیمار تحمیل کند. در پنج روز اول توصیه می‌شود بیمار به اندازه کافی استراحت کرده و مایعات فراوان مانند آب، آبمیوه و سوپ، مصرف کند. گرم و مرطوب نگه‌داشتن هوای منزل هم مطلوب است.
در این مرحله برای کاهش التهاب و درد (سردرد، بدن‌درد و درد عضلانی) از داروهای بدون نسخه مانند استامینوفن و ایبوپروفن هم می‌توان استفاده کرد. البته خوددرمانی با داروهای نیازمند نسخه مانند کورتون یا افراط در مصرف دمنوش‌های گیاهی بدون نظارت پزشک می‌تواند به تشدید بیماری منجر شود. در پنج روز دوم بیماری، به‌ طور کلی انتظار می‌رود وضعیت بیمار روزبه‌روز بهتر شود و تب و ضعف بدنی برطرف شود اما در برخی ‌افراد ممکن است در پنج روز دوم ویروس وارد ریه‌ها شود و ایجاد ذات‌الریه کند.
بیمار در این وضعیت به ویزیت پزشک و درمان‌های تخصصی نیاز خواهد داشت. بنابراین در صورت کاهش میزان اکسیژن خون به کمتر از ۹۴درصد، داشتن علایم هشدار بعد از روز پنج بیماری مانند تب، ضعف و بی‌حالی شدید، تشدید سرفه، تندشدن نبض، خلط خونی، سرگیجه، کاهش هوشیاری، تنگی نفس، درد قفسه سینه، سردرد شدید، بثورات پوستی و افت فشار خون ضرورت دارد که بیمار به پزشک مراجعه کند.
یکی از راه‌های مهم پیشگیری از ابتلا به امیکرون شدید، تکمیل دوره واکسیناسیون (تزریق سه نوبت واکسن) است؛ هر چند که واکسن‌ها در برابر انواع قبل از امیکرون عملکرد بسیار خوبی داشتند و در برابر امیکرون نیز همچنان عملکرد قابل‌ قبولی دارند اما نکته مهم آن است که واکسیناسیون فرد کامل و به‌موقع انجام شود.»
                           ",https://www.asriran.com/003Urz
833717,۱۴۰۱/۰۱/۱۷,سیاسی,رییس سازمان حج: دست‌هایی در کار است سفرهای سیاحتی جایگزین عتبات شود,هزینه‌های بالا در عرصه رقابت با آزادبرها مؤثر است و باید تلاش شود در راستای چارچوبی که مقام معظم رهبری ترسیم کرده‌اند، کاهش هزینه‌ها و دستاوردهای بهتر در این حوزه تحقق یابد.,"رییس سازمان حج و زیارت با اشاره به قیمت بالای پروازهای عتبات به نسبت سفر سیاحتی به دیگر کشورهای همسایه، گفت: دست‌هایی در کار است تا مردم به جای عتبات به سفرهای سیاحتی کشورهای همسایه رهسپار شوند.
 
به گزارش ایسنا، سیدصادق حسینی این سخنان را در وبینار بررسی سفرهای عتبات عالیات که نماینده ولی فقیه در امور حج و زیارت و جمعی از مدیران حج و زیارت استان‌ها حضور داشتند، مطرح کرد و نماینده ولی فقیه در امور حج و زیارت هم بر لزوم کاهش هزینه سفر عتبات عالیات تاکید کرد.
 
حجت‌الاسلام والمسلمین سیدعبدالفتاح نواب ـ نماینده ولی فقیه در امور حج و زیارت ـ با اشاره به این‌که ""مقام معظم رهبری سال ۱۴۰۱ را «سال تولید، دانش‌بنیان و اشتغال‌آفرین» نامگذاری کرده‌اند"" تلاش همگان برای کاهش هزینه‌ها، افزایش بهره‌وری، ارتقاء و بهبود کیفیت و تولید محصولات دانش بنیان و  رقابت پذیر در حوزه حج و زیارت را خواستار شد.
 
وی افزود: هزینه‌های بالا در عرصه رقابت با آزادبرها مؤثر است و باید تلاش شود در راستای چارچوبی که مقام معظم رهبری ترسیم کرده‌اند، کاهش هزینه‌ها و دستاوردهای بهتر در این حوزه تحقق یابد.
 
نواب همچنین با اشاره به مشاهدات میدانی خود از نحوه اجرای طرح «نوین اعزام به عتبات» در عراق، این طرح را فرصتی طلایی برای ابراز وجود و توانایی شرکت‌های زیارتی دانست و گفت:  برخی استان‌ها در اعزام زائران به اماکن مقدس در عراق و ارائه خدمات در بخش های حمل و نقل، اسکان، تغذیه و پرواز عملکرد خوبی داشتند و عمده زائران این استان‌ها نیز راضی بودند.
 
نماینده ولی فقیه در امور حج و زیارت همچنین تاکید کرد: شرکت‌هایی که در اجرای طرح نوین عتبات عملکرد رضایت‌بخشی نداشتند حتما حذف شوند و در مقابل به شرکت‌هایی که نظر زائران را جلب و خوب عمل کردند باید بیشتر اعتماد شود.
 
دست‌هایی در کار است
 
سیدصادق حسینی ـ رییس سازمان حج و زیارت ـ هم در این وبینار درباره برخی اظهارنظرها مبنی بر هزینه‌های سفر عتبات عالیات، گفت: برخی صحبت‌های مطرح‌شده ارتباط  مستقیم به پروازهای عتبات عالیات دارد که در این ارتباط ما هم گلایه داریم و درصددیم که هزینه و تاخیر پروازها کاهش یابد.
 
وی با اشاره به قیمت بالای پروازهای عتبات عالیات به نسبت پروازهای تفریحی به برخی کشورهای همسایه، اظهار کرد: این رویکرد نشان می‌دهد دست‌هایی در کار است تا مسیر سفر به عتبات عالیات را تغییر دهد و در عوض، مردم به سفرهای سیاحتی کشورهای همسایه رهسپار شوند.
 
رییس سازمان حج و زیارت با بیان این‌که ""نظام مقدس جمهوری اسلامی به دنبال تحول در سبک زندگی اسلامی و نسل جوان بوده است"" گفت: متاسفانه برخی هزینه می‌کنند تا این اتفاق نیافتد، در نگاه کلان بعضی افراد دنبال تغییر این راهبرد هستند و مانع از تحقق آن می‌شوند.
 
حسینی افزود: از زمان حضور در این سازمان به دنبال حل مشکل پروازها بوده‌ایم. امیدواریم اقدامات هرچه سریع‌تر انجام بگیرد و شاهد کاهش هزینه‌ها در اعزام‌های هوایی باشیم.
 
سازمان حج و زیارت برای نوروز، سقفِ هزینه سفر هوایی سوریه را حدود ۹ میلیون و ۴۵۰ هزار تومان و عراق را ۱۳ میلیون و ۴۰۰ هزار تومان اعلام کرده بود که بخش زیادی از این هزینه را به بلیت هواپیما ربط داده بود.                           ",https://www.asriran.com/003Ut3
833714,۱۴۰۱/۰۱/۱۷,سیاسی,وزارت بهداشت: ۲۲ میلیون ایرانی از تزریق دز سوم واکسن کرونا استقبال نکردند,از افرادی که هنوز واکسن نوبت سوم را دریافت نکرده اند درخواست داریم تا زمانی که مراکز واکسیناسیون فعال هستند و واکسن کافی وجود دارد، به تزریق دز یادآور اقدام کنند تا کمترین مشکل را داشته باشیم.,"معاون بهداشت وزارت بهداشت، درمان و آموزش پزشکی گفت: اکنون حدود ۲۲ میلیون نفر از مردم که نوبت دز سوم آنها فرارسیده با وجود برنامه‌ریزی ویژه وزارت بهداشت و فراهم بودن همه امکانات، استقبالی برای تزریق واکسن یادآور نکردند.
 
به گزارش ایرنا، واکسیناسیون کرونا از روز ۲۱ بهمن ۱۳۹۹ در سراسر کشور با تزریق واکسن برای کادر درمانی آغاز شد و از آن زمان تاکنون بیش از ۱۴۷ میلیون دز واکسن برای افراد مختلف تزریق شده است اما تزریق در دز اول و دوم واکسن روند مطلوب‌تری نسبت به دز سوم دارد.
 
طبق آمارهای وزارت بهداشت، تعداد افرادی که واکسن دز سوم خود را هنوز تزریق نکرده‌اند رقم قابل توجهی است و ۲۲ میلیون نفری که استقبال خود را برای تزریق این واکسن نشان نداده‌اند در واقع کم لطفی نسبت به مردم و اعضای خانواده خودشان داشته‌اند زیرا ممکن است به دلیل واکسن نزدن این افراد امکان انتقال ویروس به دیگران هم وجود داشته باشد.
 
همچنین ۹۰ درصد افرادی که به نوع شدید سویه امیکرون مبتلا شدند، از جمله افرادی بودند که دز سوم کرونا را تزریق نکرده‌اند که این موضوع باعث ابتلا و حتی مرگ ناشی از کرونا برای این افراد شد که به همین دلیل پیشنهاد همه متولیان امر و کارشناسان اقدام به موقع و سریع برای تزریق دز یادآور واکسن کروناست.
 
۹۰ درصد افرادی که به نوع شدید سویه امیکرون مبتلا شدند از جمله افرادی بودند که دز سوم کرونا را تزریق نکرده‌اند
 
«کمال حیدری» معاون بهداشت وزارت بهداشت، درمان و آموزش پزشکی در این باره در گفت و گو با خبرنگار ایرنا اظهارداشت: برای جلوگیری از شیوع بیشتر ویروس کرونا در کشور در روزهای تعطیل نوروزی دریافت واکسن در نوع یادآور آن به عنوان مهمترین موضوع است زیرا هنوز موج ششم با سویه امیکرون تمام نشده و تنها رو به افول و نزول است.
 
وی خاطرنشان کرد: به همین منظور پیش از نوروز، برای مشاهده روند کاهشی موج ششم کرونا همه تدارکات برای تزریق واکسن دز سوم فراهم شد زیرا تاثیر واکسن سوم با سویه امیکرون به خوبی در کشور مشاهده شده و نشان داده که تزریق واکسن به خوبی در روند کاهش این ویروس خودنمایی می‌کند و کاهش عوارض را به همراه داشته است.
بیش از ۴۰ درصد مردم دز یادآور را دریافت کردند
معاون وزیر بهداشت ادامه داد: اما متاسفانه استقبال خوبی از سوی مردم برای تزریق دز سوم واکسن کرونا نشده است و طبق آمارها، بیش از ۴۰ درصد مردم نوبت سوم این واکسن را دریافت کرده‌اند که این آمار روند مطلوبی ندارد و باید برای ترغیب بیشتر مردم به تزریق دز یادآور تلاش بیشتری شود و مردم نیز به این موضوع بیشتر اهمیت دهند.
 
وی خاطرنشان کرد: البته ممکن است برخی از افراد که درگیر نوع شدید ویروس کرونا از سویه امیکرون شده‌اند، نتوانند واکسن دز سوم را تزریق کنند اما دیگر افراد که امکان تزریق واکسن را دارند باید در این زمینه تعلل نکنند و در سریع‌ترین زمان ممکن نسبت به تزریق واکسن خود اقدام کنند.
 
حیدری اظهارداشت: خوشبختانه اکنون برای موجودی واکسن هیچ مشکلی وجود نداریم و دستورالعمل‌های ویژه برای رعایت پروتکل‌ها نیز به همه داده شده است.
 
معاون وزیر بهداشت تصریح کرد:  انتظار داشتیم تا با تزریق به موقع واکسن موضوع سلامت جامعه تامین شود اما مشکل هنوز برطرف نشده است و در واقع به نوعی خلا در این زمینه داریم زیرا مردم باید دستورالعمل‌ها را به عنوان الزام و اجبار بدانند.
 
وی تاکید کرد: همچنین با توجه به اینکه در فصل بهار وضعیت هوا مطبوع تر و گرم تر است، مشکل تهویه را کمتر خواهیم داشت و مردم می‌توانند در فضای سبز به میهمانی و دورهمی بپردازند.
 
حیدری اظهار داشت: افرادی هم که واکسن نزده‌اند باید خود و دیگر اعضای خانواده را در معرض خطر بدانند همچنین افرادی که جز بیماران پرخطر، سرطانی و بیماری زمینه‌ای هستند باید بیشتر مراقبت شوند زیرا اگر مراقب نباشند جای نگرانی دارد.
 
معاون وزیر بهداشت تصریح کرد: از افرادی که هنوز واکسن نوبت سوم را دریافت نکرده اند درخواست داریم تا زمانی که مراکز واکسیناسیون فعال هستند و واکسن کافی وجود دارد، به تزریق دز یادآور اقدام کنند تا کمترین مشکل را داشته باشیم.
 
وی با بیان اینکه متاسفانه ممکن است برخی افراد در حق خود کم لطفی کرده باشند، افزود: همه شرایط برای تزریق واکسن کرونا در کشور فراهم است.
 
حیدری تصریح کرد: انتظار داریم همانطور که مردم از نوبت اول و دوم واکسن کرونا به خوبی استقبال کردند و نگرانی ما کمتر شد و در موج ششم نیز تاثیر دز سوم واکسن را به خوبی دیدیم در آینده نیز با کمترین مشکل مواجه شویم که در این زمینه همراهی مردم ضروری است.
 
معاون وزیر بهداشت با تاکید بر رعایت حال افراد مسن و بیمار گفت: مردم از فرصت‌هایی که وزارت بهداشت و ستاد ملی مقابله با کرونا فراهم کرده‌اند به خوبی استفاده کنند تا با یاری همیشگی مردم مشکلی ایجاد نشود.
 
به گزارش ایرنا، تا روز گذشته ۱۶ فروردین ۶۳ میلیون و ۹۸۸ هزار و ۸۵۳ نفر دُز اول، ۵۶ میلیون و ۹۹۷ هزار و ۳۱۷ نفر دُز دوم و ۲۶ میلیون و ۳۶۷ هزار و ۵۱۲ نفر دُز سوم واکسن کرونا را تزریق کرده‌اند و مجموع واکسن‌های تزریق شده در کشور به ۱۴۷ میلیون و ۳۵۳ هزار و ۶۸۲ دُز رسید.                           ",https://www.asriran.com/003Ut0
833713,۱۴۰۱/۰۱/۱۷,اقتصادی,نماینده مجلس: افزایش بارندگی کاهش منابع آبی ۳۰ سال گذشته را جبران نمی کند,دستگاه‌های مسئول باید تا زمان رقم خوردن تغییرات اقلیمی در جهان، اقدامات مناسب در راستای مصرف بهینه آب و استفاده از حداکثر ابزارها برای صرفه جویی انجام داد و استفاده کرد.,"نماینده مردم خمین در مجلس یازدهم با اشاره به بحران کم آبی کشور گفت: کاهش منابع آبی در ۳۰ سال گذشته به قدری بحرانی بوده است که در بارندگی و نزولات آسمانی نمی‌تواند جبرانی برای کم آبی داشته باشد.
 
علیرضا نظری در گفت‌وگو با ایسنا درباره بحران آب در استان مرکزی اظهار کرد: در دهه اخیر با کاهش نزولات آسمانی مواجه بوده‌ایم. چه در پاییز و چه در فصل زمستان و بهار افزایش دما را تجربه کردیم که نقش مهمی در تبخیر آب‌های سطحی داشته است. مجموعه این دو عامل نیاز به منابع آبی را تشدید کرده است.
 
افزایش بارندگی نمی‌تواند کاهش منابع آبی ۳۰ سال گذشته را جبران کند
 
نماینده مردم خمین در مجلس یازدهم افزود: با وجود اینکه بارش‌های سال در سال ۱۴۰۰ مناسب بود اما نکته اینجاست که کاهش منابع آبی در ۳۰ سال گذشته به قدری بحرانی بوده است که در بارندگی و نزولات آسمانی نمی‌تواند جبرانی برای کم آبی داشته باشد. بنابراین در سال جاری مثل سنوات گذشته، از نظر منابع آبی و سفره‌های زیرزمینی در مضیقه خواهیم بود.
 
این عضو کمیسیون کشاورزی، آب، منابع طبیعی و محیط زیست مجلس تأکید کرد که دستگاه‌های مسئول باید تا زمان رقم خوردن تغییرات اقلیمی در جهان، اقدامات مناسب در راستای مصرف بهینه آب و استفاده از حداکثر ابزارها برای صرفه جویی انجام داد و استفاده کرد.  
 
روش آبیاری زمین‌های کشاورزی استان مرکزی سنتی است
 
این عضو مجمع نمایندگان استان مرکزی درباره نحوه آبیاری محصولات کشاورزی در شهرستان خمین گفت: قریب به اتفاق آبیاری‌های کشاورزی در شهرستان خمین به صورت سنتی اعمال می‌شود. شهرستان خمین قطب کاشت لوبیا چیتی است. با این حال،‌ ما هنوز از روش‌های نوین آبیاری برای این محصول استفاده نمی‌کنیم. بیشترین روش مورد استفاده آبیاری همان روش غرقابی است که بیشترین میزان هدررفت آب را دارد.
 
اولویت سنددار شدن زمین‌های کشاورزی نسبت به افزایش اعتبارات مبارزه با بحران کم آبی
 
نظری به ضرورت افزایش اعتبارات مبارزه با بحران کم آبی و سند دار شدن زمین‌های کشاورزی اشاره کرد و تأکید کرد: از یک طرف، اعتبارات کافی نیست. یکی از دلایل عدم استفاده از امکانات به روز آبیاری، سند دار نبودن اراضی کشاورزی است. بنابراین پیش از اینکه به فکر افزایش منابع اعتبای آبیاری نوین باشیم، باید به فکر تعیین تکلیف سندهای زمین‌های خرد شده‌ای باشیم که در حال نابودی است.                           ",https://www.asriran.com/003Usz
833712,۱۴۰۱/۰۱/۱۷,سیاسی,تحلیل کیهان از پشت صحنه قتل روحانیون مشهد و گنبدکاوس: تفرقه‌افکنی است,گویا بوی یک توطئه با چاشنی تفرقه‌افکنی و اختلاف افکنی بین شیعه و سنی به مشام می‌رسد.,"روزنامه کیهان با اشاره به قتل یک طلبه درصحن حرم رضوی توسط یک مهاجر افغان نوشت: چند روز پیش (سیزدهم فروردین جاری) نیز دو طلبه اهل سنت در محله چای‌بوئین شهرستان گنبدکاووس به قتل رسیدند.
 
گرچه معاون استاندار گلستان و فرماندار ویژه گنبدکاووس با اشاره به بررسی‌های همه‌جانبه پلیسی و اطلاعاتی در پرونده قتل این دو شهروند گنبدی، هرگونه شائبه قومی و مذهبی در این ماجرا را رد کردند و از سویی هنوز هم ابعاد دقیقی از ماجرای حمله به 3 طلبه در حرم رضوی روشن نیست اما گویا بوی یک توطئه با چاشنی تفرقه‌افکنی و اختلاف افکنی بین شیعه و سنی به مشام می‌رسد.
 
گفتنی است با افزایش هجمه‌های رسانه‌ای به سیل مهاجرت برخی اتباع خارجی به ایران و تمرکز برخی رسانه‌های ضد انقلاب و برجسته‌سازی تجمع ضد مهاجران در چند نقطه از کشور، به نظر می‌رسد حادثه دیروز مشهد بخشی از یک پازل امنیتی طراحی شده از سوی توطئه‌گران باشد تا از رهگذر انشقاق بین ملت ایران و اتباع خارجی و اختلاف افکنی بین شیعه و سنی، در حوزه امنیت ملی، فتنه و بحران‌سازی شود.                           ",https://www.asriran.com/003Usy
833711,۱۴۰۱/۰۱/۱۷,سیاسی,واقع‌گرا یا اخلاق‌گرا؟/ عباس عبدی,دفاع از صلح، حقوق بشر، محیط زیست و دیگر ارزش‌های جهانی فقط در ذیل دیدگاه اخلاق‌گرا ممکن است، پس چرا باید به رویکرد واقع‌گرا یا به تعبیر دقیق‌تر قدرت‌گرا تن بدهیم؟,"عباس عبدی در روزنامه اعتماد نوشت: در پی یادداشت دیروز با عنوان «نقد مشترک نیروهای سیاسی» یکی از دوستان پرسید که خودم کدام مبنا را قبول دارم؟ آیا پذیرش رویکرد واقع‌گرا، تن دادن بر ظلم و ستم و زورگویی نیست؟ آیا تأیید آنچه که می‌گذرد و مورد پذیرش نیست تلقی نمی‌شود؟ آیا در میان این دو رویکرد بهتر نیست که به جای تأیید ظلم و زور، حداقل دیدگاه اخلاق‌گرا را بپذیریم؟ دفاع از صلح، حقوق بشر، محیط زیست و دیگر ارزش‌های جهانی فقط در ذیل دیدگاه اخلاق‌گرا ممکن است، پس چرا باید به رویکرد واقع‌گرا یا به تعبیر دقیق‌تر قدرت‌گرا تن بدهیم؟ 
 
در پاسخ عرض می‌کنم که بنده در یادداشت مذکور توصیه نکرده‌ام که رویکرد واقع‌گرا را بپذیرید و یا حتی نگفته‌ام که خودم نیز طرفدار این رویکرد هستم. هدف آن یادداشت اثبات این نکته بود که نمی‌توانیم در موضوعات مشابه به صورت دلبخواهی یک بار از رویکرد واقع‌گرا و یک بار هم از رویکرد اخلاق‌گرا استفاده کنیم. در همه حالات مشابه باید به یک رویکرد متعهد و ملتزم بود. باید از دوگانگی رویکردی پرهیز کرد. 
 
بنابراین مسأله اصلی غلبه معیارهای دوگانه است که پذیرفتنی نیست. ما نمی‌توانیم، در برابر حمله ایالات متحده به عراق، حتی با جعل اخبار دروغ سکوت کنیم، یا حکومت متجاوز را دموکراتیک بدانیم، ولی نوبت حمله به اوکراین که می‌رسد، ارزیابی متفاوتی ارائه کنیم. این دوگانگی تحلیلی و رویکردی راه را برای هر گونه تفاهمی می‌بندد. 
 
فارغ از این نکته، کدام رویکرد به صواب نزدیک‌تر است که باید از آن دفاع کرد؟ به نظر من رویکرد ترکیبی جوابگو است. به این معنی که در مقام توصیف و فهم رفتارهای، باید رویکرد واقع‌گرا را مبنای توصیف قرار داد ولی در مقام تجویز و ارزش، رویکرد اخلاق‌گرا را ترویج کرد. 
 
اجازه دهید مثالی داخلی زده شود. در مقام توصیف می‌فهمیم که با افزایش فقر و نابرابری، جرایم مالی و سرقت افزایش پیدا می‌کند. ولی در مقام تجویز به کسی نمی‌گوییم که اگر فقیر شدی دزدی کن، حتماً این کار را ضد ارزش می‌دانیم و توصیه به انجام آن نمی‌کنیم، بلکه پرهیز هم می‌دهیم. 
 
یکی از علل رشد گرایش به سرقت می‌تواند ریخته شدن قبح دزدی و یا مشروع معرفی کردن آن باشد. ما با رویکرد اخلاق‌گرا هزینه عبور فرد از زشتی دزدی را زیاد می‌کنیم. همان طور که با استناد به رویکرد اخلاق‌گرا در روابط بین‌الملل، هزینه جنگ و تجاوز را بیش‌تر می‌کنیم، در عین حال باید توجه داشته باشیم که اگر کسانی نابرابری ایجاد می‌کنند یا فقر را بیش‌تر می‌کنند، باید منتظر باشند که سرقت هم افزایش یابد. 
 
ما سرقت را مشروع و عادی نمی‌کنیم، ولی می‌دانیم که ریشه آن در نابرابری و فقر گسترده و فقدان تعلق خاطر فرد به جامعه است و کسانی هستند که این وضع را به وجود آورده‌اند و آنان نیز مسئولیت مهمی در پدیده سرقت دارند. بنابراین حکومت‌هایی که موازنه قوا را به شکل خطرناکی به هم می‌زنند در شکل‌گیری رفتار واقع‌گرا و جنگ مسئولیت مستقیم دارند. 
 
از سوی دیگر اتکا به رویکرد اخلاق‌گرا بدون توجه به رویکرد واقعگرا ممکن است در مواردی منجر به جنگ شود. در واقع باید گوشه چشمی به رویکرد واقع‌گرا در وصف رفتار حکومت‌ها داشت، چون همیشه کسانی هستند که براساس این رویکرد عمل می‌کنند، پس کنار گذاشتن آن در مقام عمل خطرناک است. هیچ اخلاقی، بدون موازنه قدرت و تضمین کافی، پایدار نخواهد ماند. پس رویکرد واقع‌گرا از این جهت نیز بر رویکرد اخلاق‌گرا برتری عملی دارد. 
 
انتزاعی و اخلاقی کردن امور واقعی مثل قدرت و پول، ممکن است نتایج منفی داشته باشد و حتی اخلاق را زایل کند. ولی بدون رویکرد اخلاقی نیز نمی‌توان زندگی کرد. در هر حال همه نسبت به وضع موجود معترض هستیم. آن را ناعادلانه و غیر اخلاقی می‌دانیم، پس باید حامل و مُبَلًِغ ارزش‌های برتر اخلاقی هم باشیم. 
 
ولی اجازه ندهیم که عده‌ای واقع‌گرا خود را پشت شعارهای رویکرد اخلاق‌گرا پنهان کنند. کاری که امروز غربی‌ها در ماجرای اوکراین به وفور انجام می‌دهند.                           ",https://www.asriran.com/003Usx
833710,۱۴۰۱/۰۱/۱۷,سیاسی,سخنگوی دولت: برخورد فوری و قاطع با عاملان جنایت مشهد، مطالبه‌ عمومی است,,"سخنگوی دولت بر برخورد فوری و قاطع با عاملان جنایت مشهد تاکید کرد.

به گزارش ایسنا، علی بهادری جهرمی در حساب کاربری خود در توییتر نوشت:
«‏الَّذِینَ آمَنُوا وَهَاجَرُوا وَجَاهَدُوا فِی سَبِیلِ اللَّهِ بِأَمْوَالِهِمْ وَأَنْفُسِهِمْ أَعْظَمُ دَرَجَةً عِنْدَ اللَّهِ ۚ وَأُولَٰئِکَ هُمُ الْفَائِزُونَ
برخورد فوری و قاطع با عاملان جنایت جانسوز مشهد، مطالبه‌ عمومی است.»
                           ",https://www.asriran.com/003Usw
833709,۱۴۰۱/۰۱/۱۷,اجتماعی ,محمدرضا زائری: از مرگ کسی اظهار خوشحالی نکنیم؛ همه سوار یک قایق هستیم,هر ترور و انفجار، هر حادثه خونین، هر خشم سیاه و ... سوراخ و شکاف و ضربه ای عمیق تر است بر قایقی که همه مان در این دریای موج خیر و خطرناک سوارش هستیم!,"حجه الاسلام محمدرضا زائری در توئیتی نوشت:
از مرگ کسی که به هر دلیل دوستش نداریم اظهار خوشحالی می کنیم، اما حواسمان نیست که هر ترور و انفجار، هر حادثه خونین، هر خشم سیاه و ... سوراخ و شکاف و ضربه ای عمیق تر است بر قایقی که همه مان در این دریای موج خیر و خطرناک سوارش هستیم!
                           ",https://www.asriran.com/003Usv
833708,۱۴۰۱/۰۱/۱۷,فرهنگی/هنری,واکنش شاعر افغانستانی به حادثه خونبار حرم مطهر رضوی: برادر به برادر حمله نمی کند,این قضایا را به کشور مرتکبان ارتباط ندهید. تروریست تبار، قوم و کشور ندارد.,"نجیب بارور شاعر افغانستانی در واکنش به حادثه حرم مطهر رضوی نوشت: برادر به برادر حمله نمی کند.
                           ",https://www.asriran.com/003Usu
833707,۱۴۰۱/۰۱/۱۷,اخبار سلامت,"""دوز چهارم"" واکسن کرونا در راه است؟",شاه آبادی خاطرنشان کرد: این دوز جدید، چهار ماه پس از دوز سوم، تزریق می شود.,"معاون مرکز بهداشت استان کرمانشاه از شروع تزریق دوز چهارم واکسن کرونا برای افراد دارای بیماری زمینه‌ای خبر داد.

دکتر سارا شاه آبادی در گفت و گو با ایسنا، با اشاره به استمرار بیماری کرونا و احتمال ورود سویه های جدید و ترکیبی، گفت: در همین راستا قبل از نوروز امسال تزریق دوز چهارم واکسن کرونا برای افراد دارای بیماری زمینه ای شروع شد.
شاه آبادی خاطرنشان کرد: این دوز جدید، چهار ماه پس از دوز سوم، تزریق می شود.
معاون مرکز بهداشت استان کرمانشاه افزود: در خصوص تزریق دوز چهارم برای سایر افراد هنوز دستورالعملی ابلاغ نشده و همه چیز بسته به شرایط ویروس کرونا و وضعیت آن در سطح جامعه دارد.
شاه آبادی با بیان اینکه تاکنون بیش از 40 درصد جمعیت هدف استان (افراد بالای 18 سال) دوز سوم واکسن کرونا را دریافت کرده اند،گفت: در حال حاضر تاکید بسیاری بر تزریق دوز سوم وجود دارد، چرا که بدون تزریق این دوز ایمنی لازم در برابر ویروس کرونا  ایجاد نمی شود.
وی افزود: با توجه به احتمال ورود سویه های جدید و امکان جهش دوباره ویروس کرونا و شیوع سویه های ترکیبی،در حال حاضر تزریق دوز سوم از اهمیت بسیاری بر خوردار است.
معاون مرکز بهداشت استان کرمانشاه با اشاره به بازگشایی مدارس بر واکسیناسیون هرچه سریعتر دانش آموزان تاکید کرد و افزود: ضروری است با توجه به خطراتی که سویه امیکرون برای سنین پایین دارد، حتما والدین نسبت به واکسیناسیون دانش آموزان خود اقدام کنند.
شاه آبادی گفت: در حال حاضر حدود 15 درصد کودکان پنج تا 9 سال و حدود 30 درصد کودکان 9 تا 12 سال واکسن تزریق کرده اند که نیاز است این میزان افزایش یابد.
وی افزود: سویه ""امیکرون"" برای سنین پایین با خطرات بیشتری نسبت به سویه های قبلی همراه است و والدین باید بحث واکسیناسیون فرزندان خود را جدی بگیرند.
                           ",https://www.asriran.com/003Ust
833706,۱۴۰۱/۰۱/۱۷,ورزشی,فیفا: ایران - آمریکا، ۲۴ سال قبل,خود مسابقه در شرایط روحی بسیار خوبی برگزار شد و تیم ملی به لطف گل‌های حمید استیلی و مهدی مهدوی کیادر مقابل تک گل برایان مک براید برنده این دیدار حساس شد.,"سایت فیفا در گزارشی به بررسی دیدار دو تیم ملی ایران و آمریکا پرداخت.

به گزارش ایسنا و به نقل از فیفا، تیم ملی فوتبال ایران به تازگی ششمین راه‌یابی تاریخ خود به مسابقات جام جهانی فوتبال را جشن گرفت. برترین تیم آسیایی در رده بندی فیفا پیش از این در سال های ۱۹۷۸، ۱۹۹۸، ۲۰۰۶، ۲۰۱۴ و ۲۰۱۸ در جام جهانی حضور داشت.
تیم ملی ایران در اولین حضورش در آرژانتین موفق به کسب پیروزی نشد ولی ۲۰ سال بعد در فرانسه آن را جبران کرد. جلال طالبی و بازیکنانش بعد از شکست مقابل یوگسلاوی (۱-۰) توانستند آمریکا را در بازی دوم شکست دهند و ۲ بر یک برنده شوند. به دلیل تنش‌های سیاسی شدید بین دو کشور، این مسابقه بسیار فراتر از مسائل ساده ورزشی بود. آن شب در لیون، تماشاگران شاهد رویدادی بودند که بازتاب جهانی داشت. در واقع، قبل از شروع بازی دو تیم با همراهی داور اورس مایر با هم عکس می‌گیرند و بازیکنان ایران پس از عکس رسمی، دسته گلی را به نشانه صلح به حریف تقدیم می‌کنند.
خود مسابقه در شرایط روحی بسیار خوبی برگزار شد و تیم ملی به لطف گل‌های حمید استیلی و مهدی مهدوی کیادر مقابل تک گل برایان مک براید برنده این دیدار حساس شد.
در پایان این دیدار با تنش بالا، فوتبال بار دیگر توانایی خود را در اتحاد نشان داد. در زمین بازیکنان با تعویض پیراهن‌های خود، صمیمانه به یکدیگر تبریک گفتند. در نهایت دو کشور در پایان دور اول به عنوان تیم های سوم و چهارم گروه از دور رقابت ها خارج شدند.
ایرانی‌ها در سال‌های ۲۰۰۶ و ۲۰۱۴ همین ناامیدی را تجربه کردند. در روسیه ۲۰۱۸، آنها تنها به یک گل دیگر مقابل پرتغال نیاز داشتند تا در نهایت از اولین مانع عبور کنند. تیم ملی این بار با یک امتیاز کمتر از اسپانیا و پرتغال در رده سوم قرار گرفت.
برای بسیاری از حامیان ایرانی، قطر ۲۰۲۲ می‌تواند فرصتی باشد تا ایران در نهایت به یک سطح جدید برسد. شاگردان دراگان اسکوچیچ در گروه B به مصاف برنده آخرین پلی آف اروپا (اسکاتلند/اوکراین/ولز)، انگلیس و آمریکا خواهند رفت. رقابت در این گروه نوید سختی را می‌دهد و بدون شک هر دو تیم به شدت به این سه امتیاز نیاز خواهند داشت.
ایران با حضور نفراتی چون سردار آزمون (لورکوزن) و مهدی طارمی (پورتو) در تاریخ ۸ آبان برای دومین بار در تاریخ خود در جام جهانی به دیدار آمریکا خواهند رفت.
                           ",https://www.asriran.com/003Uss
833705,۱۴۰۱/۰۱/۱۷,سلامت,تاثیر ۷۵ عامل خطر ژنتیکی در بروز آلزایمر,این بیماری پیچیده و چند عاملی که معمولا پس از ۶۵ سالگی ایجاد می‌شود، دارای یک مولفه ژنتیکی قوی است. تصور می‌شود که بیشتر موارد این بیماری، ناشی از تعامل عوامل ژنتیکی گوناگون با عوامل محیطی باشد.,"یک گروه بین‌المللی از پژوهشگران طی بررسی مشترکی، ۷۵ عامل خطر ژنتیکی را کشف کردند که در بروز آلزایمر نقش دارند.
 
به گزارش ایسنا و به نقل از نوروساینس نیوز، اگر بخواهیم درک خود را در مورد بیماری آلزایمر بهبود ببخشیم، شناسایی عوامل خطر آن ضروری است. پیشرفت‌هایی که در حال حاضر در تحلیل ژنوم انسان صورت می‌گیرند، به درک بهتر این بیماری کمک می‌کنند.
 
پژوهشگران اروپایی، آمریکایی و استرالیایی، ۷۵ ناحیه از ژنوم را شناسایی کرده‌اند که با بیماری آلزایمر در ارتباط هستند. ۴۲ مورد از این نواحی، جدید هستند و این بدان معناست که پیشتر در این بیماری دخیل نبوده‌اند.
 
این پژوهش، بینش‌های جدیدی را در مورد مکانیسم‌های بیولوژیکی ارائه می‌دهد و روزنه‌های جدیدی را به سوی تشخیص و درمان آلزایمر می‌گشاید.
 
بیماری آلزایمر، شایع‌ترین نوع زوال عقل است که حدود یک میلیون و ۲۰۰ نفر در فرانسه به آن مبتلا هستند. این بیماری پیچیده و چند عاملی که معمولا پس از ۶۵ سالگی ایجاد می‌شود، دارای یک مولفه ژنتیکی قوی است. تصور می‌شود که بیشتر موارد این بیماری، ناشی از تعامل عوامل ژنتیکی گوناگون با عوامل محیطی باشد.
 
اگرچه این بیماری رو به بهبودی است اما در حال حاضر هیچ درمانی ندارد. داروهای موجود عمدتا با هدف کاهش دادن زوال شناختی و برخی اختلالات رفتاری تجویز می‌شوند.
 
به منظور درک بهتر منشا بیماری، یکی از چالش‌های اصلی پژوهش، شناسایی بهتر عوامل خطر ژنتیکی با شناسایی فرآیندهای پاتوفیزیولوژیکی و در نتیجه، پیشنهاد دادن اهداف درمانی جدید است.
 
یک گروه بین‌المللی از پژوهشگران شامل پژوهشگران ""موسسه پژوهش پزشکی و سلامت فرانسه"" (Inserm)، ""انستیتو پاستور لیل""(Institut Pasteur de Lille) و ""بیمارستان دانشگاه لیل""(Lille University Hospital) و ""دانشگاه لیل""(ULille)، تحت سرپرستی ""ژان چارلز لمبرت""(Jean-Charles Lambert)، مدیر پژوهش موسسه پژوهش پزشکی و سلامت فرانسه، یک ""پژوهش ارتباط ژنومی گسترده""(GWAS) را روی بزرگترین گروه بیماران مبتلا به آلزایمر که تاکنون بررسی شده است، انجام دادند.
 
با تشویق پیشرفت‌ در تجزیه و تحلیل ژنوم، این پژوهش‌ها به تجزیه و تحلیل ژنوم ده‌ها هزار یا صدها هزار شخص خواه سالم و خواه بیمار می‌پردازند. هدف از این پژوهش‌ها، شناسایی عوامل خطر ژنتیکی مرتبط با جنبه‌های خاص بیماری است.
 
لمبرت گفت: ما در پی این کشف بزرگ، این نواحی را شناسایی کردیم تا ارتباط آنها را با دانش بالینی و بیولوژیکی خود مشخص کنیم و درک بهتری را در مورد مکانیسم‌های سلولی و روندهای آسیب‌شناسی مرتبط به دست بیاوریم.
 
مشخص کردن پدیده‌های آسیب‌شناختی
 
در بیماری آلزایمر، دو پدیده آسیب‌شناختی مغز پیشتر ثبت شده‌اند که یکی تجمع پپتیدهای آمیلوئید بتا و دیگری تغییر پروتئین تاو هستند که تجمع آن در نورون‌ها یافت می‌شود.
 
پژوهشگران در این پروژه، اهمیت این فرآیندهای آسیب‌شناختی را تأیید کردند. تجزیه و تحلیل آنها در مورد نواحی گوناگون ژنوم تایید می‌کند که برخی از آنها در تولید پپتید آمیلوئید و عملکرد پروتئین تاو نقش دارند.
 
علاوه بر این، تجزیه و تحلیل‌ها نشان می‌دهند که اختلال در ایمنی ذاتی و عملکرد میکروگلیا نیز در بیماری آلزایمر نقش دارد. میکروگلیاها، سلول‌های ایمنی موجود در سیستم عصبی مرکزی هستند که با حذف کردن مواد سمی، نقش جمع‌آوری ضایعات را بر عهده دارند.
 
در نهایت، این پژوهش برای نخستین بار نشان می‌دهد که مسیر سیگنال‌دهی وابسته به ""فاکتور نکروز توموری آلفا""(TNF-alpha)، در بیماری نقش دارد.
 
این یافته‌ها، دانش ما را در مورد فرآیندهای آسیب‌شناختی دخیل در این بیماری تأیید می‌کنند، مواردی را به آن می‌افزایند و روزنه‌های جدیدی را برای پژوهش‌های درمانی می‌گشایند.
 
امتیاز خطر
 
پژوهشگران براساس یافته‌های خود، یک امتیاز خطر ژنتیکی را ابداع کردند تا این موضوع را ارزیابی کنند که کدام بیماران مبتلا به اختلال شناختی طی سه سال پس از بروز نشانه‌های بالینی آن، به بیماری آلزایمر مبتلا می‌شوند.
 
لمبرت گفت: اگرچه این روش در حال حاضر به هیچ وجه برای استفاده بالینی در نظر گرفته نشده است اما می‌تواند هنگام تنظیم کردن آزمایش‌های درمانی به منظور دسته‌بندی شرکت‌کنندگان براساس امتیاز خطر آنها و ارزیابی داروهای مورد بررسی بسیار مفید باشد.
 
این گروه پژوهشی به منظور تأیید و گسترش یافته‌های خود، اکنون مایل هستند که بررسی‌ها را در گروهی گسترده‌تر ادامه دهند. آنها فراتر از این توصیف جامع در مورد عوامل ژنتیکی بیماری آلزایمر، در حال توسعه روش‌های زیست‌شناسی سلولی و مولکولی متعددی برای تعیین نقش آنها در پیشروی بیماری هستند.
 
علاوه بر این، یکی از ملاحظات آینده انجام دادن همین پژوهش‌ها در سایر گروه‌ها خواهد بود تا تعیین شود که آیا عوامل خطر در همه جمعیت‌ها یکسان هستند یا خیر.
 
این پژوهش، در مجله ""Nature Genetics"" به چاپ رسید.                           ",https://www.asriran.com/003Usr
833704,۱۴۰۱/۰۱/۱۷,اقتصادی,آمریکا بازار رمزارزهای روسیه را تحریم کرد,این تحریم‌ها همزمان با اقدام پلیس آلمان برای بستن سرورهای رایانه‌ای هایدرا که از آن به عنوان بازار سیاه سایبری یاد می شود و توقیف ۲۵ میلیون دلار ارز دیجیتال انجام می شود.,"وزارت خزانه‌داری آمریکا روز سه‌شنبه بازار رمزارزهای روسیه را که مدعی است بزرگ ترین بازار سیاه سایبری این کشور بوده و در آن مجرمان سایبری مشغول فروش ابزارهای هک هستند و میلیون‌ها دلار پرداخت از طریق باج‌افزارها وجود دارد، تحریم کرد.


تحریم های اعمال شده شامل شبکه هایدرا و صرافی رمز ارز گارانتکس که هر دو در روسیه فعال هستند، می باشد.
این تحریم‌ها همزمان با اقدام پلیس آلمان برای بستن سرورهای رایانه‌ای هایدرا که از آن به عنوان بازار سیاه سایبری یاد می شود و توقیف ۲۵ میلیون دلار ارز دیجیتال انجام می شود.
به گفته محققان و مقامات آمریکایی، از زمان ظهور هایدرا در سال ۲۰۱۵، که یک شبکه سیاه اینترنتی است و از طریق نرم افزارهای تخصصی قابل دسترسی است، این شبکه به یک پناهگاه امن تجارت غیرقانونی تبدیل شده است.
به گفته شرکت الیپتیک که ارزهای دیجیتال را ردیابی می کند، بیش از ۵ میلیارد دلار تراکنش بیت کوین در شبکه هایدرا انجام شده است.
این تراکنش ها شامل درآمد حدود ۸ میلیون دلاری از باج افزارهای هکرهایی است که سه نسخه برجسته از باج افزار را در حملات به شرکت های آمریکایی به کار گرفته اند.
جانت یلن وزیر خزانه داری آمریکا در بیانیه ای اعلام کرد تهدید جهانی جرایم سایبری و باج افزار که منشا آن روسیه است و توانایی رهبران جنایتکار در انجام اقدامات خود در این شبکه بدون هیچ گونه مجازاتی، برای آمریکا عمیقا نگران کننده است.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.

                           ",https://www.asriran.com/003Usq
828032,۱۴۰۱/۰۱/۱۷,سلامت,ممکن است به درجاتی از کور رنگی مبتلا باشیم | چشمان خود را اینجا تست کنید (تصاویر),8 درصد مردان دنیا به درجاتی از کور رنگی مبتلا هستند، در حالی که این رقم در زنان، کمتر از نیم درصد است. تشخیص به موقع این بیماری در کودکان می تواند به آنها در فرایند آموزش کمک کند چرا که بسیاری از مواد آموزشی کودکان، مبتنی بر رنگ هستند.,"عصر ایران - کوررنگی، یک اختلال مرتبط با چشم است که افراد مبتلا به آن، یک یا چند رنگ را تشخیص نمی دهند یا آن رنگ ها را به صورت طیفی از خاکستری یا سیاه می بینند.
این بیماری، اغلب، ژنتیکی است ولی بعضاً می تواند بر اثر بیماری های مرتبط با شبکیه یا عصب چشم نیز به وجود بیاید. همچنین بیماری ها و عاداتی مانند دیابت، آلزایمر و اعتیاد به الکل می توانند در دراز مدت منجر به کور رنگی شوند. همچنین مصرف برخی داروها و نیز در معرض مواد شیمیایی خاصی قرار گرفتن نیز می تواند عوارض جشمی از جمله کور رنگی را سبب شود.کوررنگی انواع مختلفی دارد که شایع‌ترین آن‌ها عدم توانایی در تشخیص رنگ سبز و قرمز از یکدیگر است. بسیاری از افراد دچار کور رنگی در تشخیص اسن که  جسمی قرمز، سبز، آبی است یا زرد است، دچار مشکل اند و این عدم تشخیص، یکی از مهم ترین و اصلی ترین راه های تشخیص کور رنگی است.
به ندرت نیز برخی افراد، کلاً هیچ رنگی را نمی بینند و دنیای آنها خاکستری است، شبیه تصاویر تلویزیون سیاه و سفید.
مردان بیش از زنان دچار کور رنگی می شوند و 8 درصد مردان دنیا به درجاتی از کور رنگی مبتلا هستند، در حالی که این رقم در زنان، کمتر از نیم درصد است.البته اغلب کور رنگی، اختلال خاصی در زندگی افراد ایجاد نمی کند.
تشخیص به موقع این بیماری در کودکان می تواند به آنها در فرایند آموزش کمک کند چرا که بسیاری از مواد آموزشی کودکان، مبتنی بر رنگ هستند. لذا توصیه می شود اگر در خانواده ای کور رنگی وجود دارد، حتماً کودکان آن خانواده، تست کور رنگی بدهند.کور رنگی درمان ندارد ولی دانشمندان در حال تحقیق درباره درمان آن هستند و از جمله یک دانشمند ایرانی با ابداع عینکی توانسته است به بیماران درگیر کور رنگی کمک کند.قبل از انجام تست، پیشنهاد می کنیم فیلمی را که قبلا در عصر ایران در این باره منتشر کرده ایم، ببینید. عنوان فیلم این است :
آن‌هایی که کوررنگی دارند، جهان را چه رنگی می‌بینند؟ (کلیک کنید)
 
توجه: این فقط یک تست اولیه است و بهترین راه برای تشخیص کور رنگی، مراجعه به متخصص چشم است.
 
 























منبع تصاویر تست: دانشگاه علوم پزشکی تبریز - اداره امور آزمایشگاه ها/ متن: گروه سلامت عصر ایران
مردم این جزیره همه چیز را سیاه و سفید می‌بینند 
                           ",https://www.asriran.com/003TPM
833676,۱۴۰۱/۰۱/۱۷,اقتصادی,جدیدترین مایباخ اس680 مرسدس بنز با همکاری یک طراح مد! (+عکس),براساس اطلاعات موجود تنها 39 دستگاه از مرسدس بنز- مایباخ اس680 ویرجیل ابلو برای بازار آمریکا در نظر گرفته شده است.,"عصر ایران- ویرجیل ابلو طراح مد آمریکایی ارائه شده، رونمایی کرد. ابلو که سابقه حضور در کمپانی مطرح لویی ویتون را در سابقه خود دارد در 28 نوامبر 2021 پس از سال ها مبارزه با بیماری سرطان، فوت کرد.
ابلو در زمینه طراحی جزئیات لوکس خودرو با کمپانی مرسدس بنز نیز همکاری داشت که از جمله می توان به پروژه مایباخ اشاره کرد. این مایباخ متفاوت را در گروه خودروی عصر  ایران معرفی کردیم که جزئیاتش اینجا در دسترس قرار دارد.
اما به تازگی تصاویر مربوط به همکاری ابلو و مرسدس بنز در زمینه ارائه مرسدس بنز مایباخ اس680 منتشر شده که بر خلاف پروژه قبلی یک مدل مفهومی و عجیب و غریب نیست بلکه اندیشه های این طراح مد محصولی متعارف و البته فوق لوکس را روی خط تولید مرسدس قرار می دهد تا در بازار آمریکا ارائه شود.
براساس اطلاعات موجود تنها 39 دستگاه از مرسدس بنز- مایباخ اس680 ویرجیل ابلو برای بازار آمریکا در نظر گرفته شده است.
برای بدنه این مایباخ از تم دو رنگ استفاده شده بدین ترتیب که دور تا دور خودرو بژ است و در قسمت سقف و درپوش موتور و صندوق عقب رنگ مشکی کار شده است.
                           
رینگ های آلومینیومی با طراحی خاص در اندازه 20 اینچی انتخاب شده اند.
فضای داخل کابین نیز جادوی چرم با کیفیت بیننده را اسیر خود می کند و تقریبا پوشش تمامی قسمت ها تم بژ دارد. فناورانه های مرسدس بویژه نمایشگرهای دیجیتال بزرگ اینجا هم حضور دارند و با استفاده از آخرین نسخه سامانه اختصاصی ام باکس مرسدس بهترین تجربه کاربری را ارائه می دهند.
در بخش پیشرانه از نمونه 6 لیتری 12 سیلندر با 604 اسب بخار خروجی استفاده شده که برای به حرکت درآوردن این هتل لوکس عالی و مناسب به نظر می رسد.
اس680 در آزمایش ها طی 4.5 ثانیه از حالت توقف به سرعت 100 کیلومتر برساعت رسیده است و بیشینه سرعت نیز بطور الکترونیکی روی 250 کیلومتر برساعت محدود شده است.
                            ",https://www.asriran.com/003UsO
833677,۱۴۰۱/۰۱/۱۷,اقتصادی,هوندا از شاسی بلند جدید ویژه برای آمریکای شمالی رونمایی کرد (+عکس),در مدل جدید شاهد استفاده از سیستم تعلیق بروزرسانی شده در محور عقب و همچنین پیشرانه با عملکرد بهتر خواهیم بود.,"عصر ایران- اولین تصاویر رسمی از طراحی مدل 2023 کراس اوور اچ آر-ویی ویژه بازار آمریکای شمالی، در رسانه ها منتشر شده که تغییرات مهمی در قسمت دماغه قابل مشاهده است. چین های برجسته روی درپورش موتور و الگوی چراغ های اصلی جلو به خوبی با یکدیگر هماهنگ شده اند.

جالب آنکه این نسخه از کراس اوور هوندا که مجوز حضور در بازار آمریکا را دارد تفاوت های ظاهری با نسخه معرفی شده ویژه بازار اندونزی دارد که قبلا در گروه خودروی عصر ایران(اینجا) بدان پرداختیم.
این نسخه از اچ آر-ویی با مدل 2023 بر مبنای جدیدترین پلتفرم سیویک دیگر محصول هوندا، توسعه یافته است. فاصله بین محورها و همچنین عرض خودرو در مقایسه با مدل قبلی مقداری بیشتر شده و براساس اطلاعات ارائه شده، در مدل جدید شاهد استفاده از سیستم تعلیق بروزرسانی شده در محور عقب و همچنین پیشرانه با عملکرد بهتر خواهیم بود.
هنوز تصاویری از فضای کابین این خودرو توسط هوندا منتشر نشده است.
در رابطه با پیشرانه نیز اعلام شده که دیگر خبری از نمونه 1.8 لیتری 4 سیلندر مدل قبلی اچ آر- ویی که 141 اسب بخار و 127 پوندفوت گشتاور دارد، نیست و مدل جدیدتری برای این خودرو استفاده خواهد شد.

با توجه به توسعه براساس پلتفرم سیویک شاید از پیشرانه ای مشابه برای اچ آر-ویی 2023 استفاده شود. پیشرانه استاندارد سیویک(غیر از تریم قدرتمند Si) در آمریکا از تپنده 2 لیتری 4 سیلندر با 158 اسب بخار خروجی و گشتاور 138 پوندفوت یا نمونه 1.5 لیتری 180 اسب بخاری با گشتاور 177 پوندفوت استفاده می کند.
بنابراین انتظار می رود، اچ آر-ویی جدید میزبان یکی از این پیشرانه ها باشد.

                            ",https://www.asriran.com/003UsP
833703,۱۴۰۱/۰۱/۱۶,ورزشی,کارشناسی داوری دیدار استقلال و پیکان / اخراج مدافع استقلال درست بود؟,داور در بعضی از صحنه‌ها اشتباه‌هایی را داشت که تاثیرگذار بود.,نوذر رودنیل معتقد است مدافع برزیلی استقلال به اشتباه اخراج شده است.نوذر رودنیل، کارشناس داوری در گفت‌گو با ایسنا، در خصوص قضاوت مهدوی در دیدار استقلال و پیکان گفت: صحنه به خصوصی در محوطه‌های جریمه دو تیم پیش نیامد که داور به چالش کشیده شود، اما در کل قضاوت مهدوی در این دیدار خوب نبود.وی ادامه داد: او در بعضی از صحنه‌ها اشتباه‌هایی را داشت که تاثیرگذار بود. در دقیقه ۲، نباید آفساید مهاجم استقلال گرفته می‌شد و در دقیقه ۵۴، توپ به دست بازیکن پیکان در محوطه جریمه برخورد نکرد و ادامه بازی درست بود. مهم‌ترین اشتباه داور در اخراج مدافع استقلال بود، زیرا آن صحنه یکی از شرایط اخراج مستقیم را نداشت. توپ در اختیار مهاجم پیکان نبود و داور باید کارت زرد به مدافع برزیلی آبی‌ها نشان می‌داد.                           ,https://www.asriran.com/003Usp
833702,۱۴۰۱/۰۱/۱۶,حوادث,روایت زائری‌ که ضارب ۳ طلبه در حرم رضوی را زمین گیر کرد (فیلم),ظهر امروز به ۳ روحانی در حرم رضوی با سلاح سرد حمله شد.,کد ویدیو  دانلود    فیلم اصلی                                     ,https://www.asriran.com/003Uso
833701,۱۴۰۱/۰۱/۱۶,ورزشی,توقف استقلال در آزادی / شاگردان مجیدی برابر پیکان به تساوی رسیدند,استقلال که در این دقایق ۱۰ نفره مقابل پیکان بازی می‌کرد، فشار زیادی را تحمل می‌کرد و پیکانی‌ها با تمام قوا به دنبال ثبت نخستین شکست شاگردان فرهاد مجیدی بودند.,استقلال در هفته بیست و چهارم لیگ برتر فوتبال در دیداری سخت مقابل پیکان به تساوی بدون گل رسید.به گزارش ایسنا، استقلال و پیکان امشب (سه‌شنبه) در هفته بیست و چهارم لیگ برتر فوتبال به مصاف هم رفتند که این دیدار با تساوی بدون گل به پایان رسید. با این نتیجه استقلال ۵۶ امتیازی شد و فاصله ۶ امتیازی‌شان را با پرسپولیس رده دومی حفظ کردند. پیکان هم با ۳۳ امتیاز در رده هفتم قرار گرفت.نیمه اولنیمه نخست این دیدار متعادل پیگیری شد و دو تیم موقعیت چندانی نتوانستند روی دروازه یکدیگر ایجاد کنند تا بازی بیشتر در میانه میدان پیگیری شود.تنها موقعیت‌های این نیمه در دقیقه ۱۷ و ۳۳ اتفاق افتاد. در دقیقه ۱۷ حرکت ترکیبی و زیبای پیکانی‌ها ابتدا با واکنش حسینی همراه شد و در ادامه محمد قاسمی‌نژاد با بی‌دقتی توپ بازگشتی را به بیرون زد.در دقیقه ۳۳ هم شوت جعفر سلمانی با واکنش خوب دروازه‌بان پیکان به بیرون رفت.در دقیقه ۴۰ این دیدار سیلوا برای متوقف کردن صالحی مجبور به انجام خطا روی او شد و با تصمیم داور از زمین بازی اخراج شد.نیمه دومبا آغاز نیمه دوم فرهاد مجیدی مجبور شد باتوجه به اخراج سیلوا از زمین بازی، ژستد را بیرون بکشد و روزبه چشمی را به جای او به میدان بفرستد. استقلال در آغاز این نیمه بهتر عمل کرد و توانست چند موقعیت نسبتا خوب روی دروازه پیکان ایجاد کرد، اما بازی پس از چند دقیقه در اختیار پیکان قرار گرفت. شاگردان حسینی در دقیقه ۶۰ دو موقعیت عالی به دست آوردند که بی‌دقتی مهاجمان پیکان و واکنش‌های عالی سیید حسین حسینی مانع از باز شدن دروازه استقلال شد.فرهاد مجیدی در ادامه با دو تعویض تا حدودی روند بازی را تغییر داد و حتی می‌توانست روی شوت خطرناک سبحان خاقانی در دقیقه ۶۹ به گل برسد، اما این توپ با اختلاف کمی از کنار دروازه به بیرون رفت. پیکانی‌ها پنج دقیقه بعد دوباره صاحب یک موقعیت تک به تک شدند که محمد جواد آزاده توانست حسینی را از پیش رو بردارد، اما کاپیتان و دروازه‌بان استقلال بلافاصله به دروازه برگشت و با واکنشی فوق‌العاده، شوت آزاده را منحرف کرد تا این توپ به تیرک دروازه برخورد کند.استقلال که در این دقایق ۱۰ نفره مقابل پیکان بازی می‌کرد، فشار زیادی را تحمل می‌کرد و پیکانی‌ها با تمام قوا به دنبال ثبت نخستین شکست شاگردان فرهاد مجیدی بودند. آن‌ها در دقیقه ۸۶ هم می‌توانستند به گل برسند، اما باز هم واکنش سید حسین حسینی مانع از گل‌زنی‌شان شد.ترکیب استقلال: سید حسین حسینی، عارف غلامی، رافائل سیلوا (اخراج در دقیقه ۴۰)، صالح حردانی، جعفر سلمانی، زبیر نیک‌نفس، مهدی مهدی‌پور، عزیزبک آمانوف (امیرعلی صادقی، دقیقه ۶۹)، امیرحسین حسین‌زاده (سبحان خاقانی، دقیقه ۶۹)، کوین یامگا و رودی ژستد (روزبه چشمی، دقیقه ۴۶).ترکیب پیکان: محمد ناصری، امیرحسین جدی، میلاد بدرقه، بهروز نوروزی‌فرد، محمدعلی فرامرزی، اسماعیل بابایی، غلامرضا ثابت ایمانی، علی رمضانی (محمدحسین فلاح، دقیقه ۸۰)، محمد قاسمی نژاد، مجتبی حقدوست و ابراهیم صالحی (پیمان رنجبری، دقیقه ۸۰).                           ,https://www.asriran.com/003Usn
833700,۱۴۰۱/۰۱/۱۶,سیاسی,آیت‌الله علم الهدی: هتک حرمت حریم امام رضا (ع) قلب هر ولایتمداری را جریحه‌دار می‌کند,ظهر امروز یک فرد تکفیری در صحن پیامبر اعظم حرم امام هشتم (ع) با چاقو به سه روحانی حمله کرد.,"نماینده، ولی فقیه در خراسان رضوی گفت:حادثه دلخراش هتک حریم ثامن الحجج (ع) و تهاجم مسلحانه به سه نفر از علمای جهادگر و خدمتگزار حاشیه شهر و شهادت جان گداز شخصیتی مجاهد و انقلابی، قلب هر ولایتمداری را جریحه‌دار می‌کند.به گزارش ایرنا آیت الله سید احمد علم الهدی شنبه شب در پیامی به مناسبت حادثه امروز سه شنبه در حرم مطهر امام رضا (ع) و شهادت یکی از روحانیون افزود: شهادت جان گداز شخصیتی مجاهد و انقلابی، خیری خدوم برای قشر آسیب پذیر آن سامان، جناب حجت الاسلام والمسلمین آقای اصلانی، جانباز و برادر دوشهید، قلب هر ولایت‌مدار انقلابی راجریحه دار می‌کند.وی ادامه داد: این فاجعه جانکاه را به محضر مقدس بقیة اللهِ فی الارضین (عج) و مقام معظم رهبری و جامعه روحانیت، خصوصا جمع خدمتگزار و جهادگر علما در پهنه‌های ""حاشیه‌ی شهر"" و خانواده آن شهید سعید، تبریک و تسلیت عرض می‌کنم و برای این مرحوم، علو درجات و برای آن دو عزیز مجروح این حادثه، شفای عاجل از درگاه حضرت احدیت مسئلت می‌نمایم.ظهر امروز یک فرد تکفیری در صحن پیامبر اعظم حرم امام هشتم (ع) با چاقو به سه روحانی حمله کرد.هر سه روحانی که در این حادثه مورد سوء قصد قرار گرفتند از فعالان و ساکنان حاشیه شهر مشهد منطقه قلعه ساختمان (شهرک شهید رجایی) بوده اند.ضارب با نام (ل. م) که از ساکنین همین منطقه است به گفته اهالی منطقه دارای اختلالات روحی بوده و به ادعای خودش از مدتی قبل این افراد را با انگیزه شخصی که البته این ادعا در دست بررسی است نشان کرده و ظهر امروز در حرم مطهر رضوی مورد سوء قصد قرار می‌دهد.حجت الاسلام پاکدامن، یکی از روحانیون مضروب در حادثه مشهد، پس از جراحی در بخش مراقب‌های ویژه بستری شده و حجت الاسلام دارایی دیگر روحانی مضروب نیز همچنان در اتاق عمل تحت عمل جراحی به سر می‌برد.حجت‌الاسلام اصلانی یکی دیگر از روحانیون مضروب نیز پیش از این بر اثر شدت جراحات وارده به شهادت رسیده بود.                           ",https://www.asriran.com/003Usm
833699,۱۴۰۱/۰۱/۱۶,بین الملل,پرتغال ۱۰ دیپلمات روس را اخراج می‌کند,ساعاتی قبل کشور‌هایی مانند سوئد، اسپانیا، دانمارک و ایتالیا هم ده‌ها دیپلمات روس را از خاک خود بیرون کردند.,دولت پرتغال در اقدامی مشابه سوئد، دانمارک، اسپانیا و ایتالیا از اخراج چند دیپلمات روس خبر داده است.به گزارش ایسنا، به نقل از العربیه، وزارت امور خارجه پرتغال سه شنبه اعلام کرد که ۱۰ دیپلمات روس را در اعتراض به حوادث مربوط به بوچا اوکراین اخراج می‌کند.ساعاتی قبل کشور‌هایی مانند سوئد، اسپانیا، دانمارک و ایتالیا هم ده‌ها دیپلمات روس را از خاک خود بیرون کردند.روز سه شنبه، وزارت امور خارجه دانمارک اعلام کرد که تصمیم به اخراج ۱۵ دیپلمات روسیه از این کشور گرفته و وزارت امور خارجه ایتالیا نیز ۳۰ دیپلمات روس را از این کشور اخراج کرد.                           ,https://www.asriran.com/003Usl
833698,۱۴۰۱/۰۱/۱۶,سیاست خارجی,ایران خواستار فشار جامعه جهانی به اسرائیل برای عضویت آن در ان‌پی‌تی شد,سفیر ایران در سازمان ملل از سیاست آمریکا برای تسلیحاتی کردن فضای ماورای جو به عنوان مانعی در ارتقاء رویکرد خلع سلاحی و امنیت بین المللی یاد و بر توقف چنین روندی تاکید کرد.,زهرا ارشادی سفیر و معاون نمایندگی ایران در سازمان ملل متحد از جامعه جهانی خواست برای عضویت رژیم صهیونیستی در معاهده منع اشاعه سلاح‌های هسته‌ای (ان. پی. تی) و قبول بازرسی‌های آژانس بین المللی انرژی اتمی فشار وارد کنند.به گزارش ایرنا، شست سالانه کمیسیون خلع سلاح سازمان ملل پس از سه سال وقفه پیاپی به دلیل عدم همکاری آمریکا جهت صدور ویزای هیات روسیه، در نهایت با برطرف شدن این مشکل برای بحث و صدور توصیه‌های لازم در خصوص خلع سلاح و عدم اشاعه هسته‌ای و نیز اعتمادسازی در راستای منع مسابقه تسلیحاتی در فضای ماورای جو شروع به کار کرد.این کمیسیون کار خود را به مدت سه هفته ادامه داده و توصیه‌های مربوطه را به مجمع عمومی سازمان ملل ارائه خواهد کرد.در سومین جلسه عمومی کمیسیون، با حضور رئیس و نمایندگان کشور‌های عضو، زهرا ارشادی سفیر و معاون نماینده دائم جمهوری اسلامی ایران نزد سازمان ملل، بیانیه ایران را در رابطه با هر دو موضوع دستور کار سال جاری کمیسیون ارائه کرد.سفیر کشورمان با اشاره به بحران‌های ژئوپلیتیک جاری در جهان و خطر استفاده از سلاح‌های هسته‌ای تاکید کرد که به ویژه خطر اخیر با توجه به مسابقه تسلیحاتی و نوسازی زرادخانه‌های هسته‌ای کشور‌های هسته‌ای در بستر تکنولوژی‌های جدید در حال شدت گرفتن است.دیپلمات ارشد ایران در سازمان ملل با انتقاد از افزایش بودجه تسلیحاتی کشور‌های هسته‌ای و پایین آوردن سطح آستانه کاربرد سلاح هسته‌ای، هرگونه تهدید به کاربرد این سلاح‌های غیر انسانی را رد کرد.وی با انتقاد از سیاست‌های مربوطه آمریکا و انگلیس، چنین روندی را غیر قابل قبول و بر خلاف تعهدات کشور‌های هسته‌ای طبق ماده ۶ ماده منع اشاعه سلاح‌های هسته‌ای عنوان کرد.ارشادی تصریح کرد که آنچه جامعه بین المللی بدان نیازمند است، اراده سیاسی قدرت‌های هسته‌ای برای توافق روی یک برنامه اقدام برای انهدام سلاح‌های هسته‌ای در چهارچوب زمانی مشخص است و در این راستا، هرگونه تحقیق و توسعه، آزمایش، تولید سلاح‌های هسته‌ای و سیستم‌های پرتاب آن‌ها باید متوقف شده، کشور‌های هسته‌ای از تلاش برای نوسازی زرادخانه‌های هسته‌ای خود دست برداشته و سیاست‌ها و دکترین‌های خود را نیز در این راستا اصلاح کنند.سفیر و معاون نمایندگی ایران در سازمان ملل اضافه کرد که موضع اعلامی کشور‌های هسته‌ای مبنی بر این که جنگ هسته‌ای برنده ندارد و نباید اتفاق بیفتد، باید با اقدامات عملی همراه شود.وی همچنین با اشاره به دو نشست موفق کنفرانس سالانه خاورمیانه عاری از سلاح‌های کشتار جمعی، از جامعه جهانی خواست برای عضویت رژیم صهیونیستی در معاهده منع اشاعه سلاح‌های هسته‌ای و قبول بازرسی‌های آژانس بین المللی انرژی اتمی فشار وارد کنند.معاون نمایندگی دائم ایران نزد سازمان ملل در رابطه با فضای ماورای جو نیز با تاکید بر اینکه فضای ماورای جو یک میراث مشترک بشری است، بر لزوم استفاده صرفا صلح آمیز آن به نفع همه کشور‌ها و صرف نظر از سطح توسعه تکنولوژیکی و اقتصادی آن‌ها تاکید کرد.وی جلوگیری از مسابقه تسلیحاتی در فضای ماورای جو را برای صلح و امنیت بین المللی حائز اهمیت دانست که باید از طریق یک سند حقوقی الزام آور و دارای قابلیت راستی‌آزمایی، در کنفرانس خلع سلاح تدوین شود.سفیر ایران در سازمان ملل از سیاست آمریکا برای تسلیحاتی کردن فضای ماورای جو به عنوان مانعی در ارتقاء رویکرد خلع سلاحی و امنیت بین المللی یاد و بر توقف چنین روندی تاکید کرد.در پایان این نشست نسبت به برخی اتهامات علیه جمهوری اسلامی ایران توسط انگلیس، رژیم صهیونیستی و عربستان پاسخ داده شد.                           ,https://www.asriran.com/003Usk
833697,۱۴۰۱/۰۱/۱۶,ورزشی,کامبک شاگردان قلعه‌نویی در دقایق پایانی برابر قعرنشین,گل‌گهر سیرجان و شهرخودرو از ساعت ۲۰ به مصاف هم رفتند که شاگردان قلعه‌نویی در گل‌گهر با نتیجه ۳ بر ۳ برابر شهرخودرو متوقف شدند.,دو تیم فوتبال گل‌گهر سیرجان و شهرخودرو به تساوی ۳ بر ۳ رسیدند.به گزارش ایسنا، هفته بیست و چهارم لیگ برتر فوتبال ایران با دو دیدار ادامه پیدا کرد که در یکی از این دیدار‌ها گل‌گهر سیرجان و شهرخودرو از ساعت ۲۰ به مصاف هم رفتند که شاگردان قلعه‌نویی در گل‌گهر با نتیجه ۳ بر ۳ برابر شهرخودرو متوقف شدند.امیرحسین نعمتی در دقیقه ۹، مرتضی حسین‌زاده در دقیقه ۳۱ و ابوالفضل عکاشه در دقیقه ۵۸ برای شهرخودرو گلزنی کردند و گل‌های گل‌گهر را نیز استنلی کی‌روش در دقیقه ۴۵ و ۸۵ و مرتضی تبریزی در دقیقه ۹۰ وارد دروازه حریف کردند.                           ,https://www.asriran.com/003Usj
833696,۱۴۰۱/۰۱/۱۶,سیاسی,پاپ فرانسیس ماه ژوئن به لبنان سفر خواهد کرد,ریاست جمهوری لبنان تأکید کرد که «ژوزف اسپیتاری» سفیر پاپ واتیکان در لبنان به بیروت اطلاع داده که وی ماه ژوئن به این کشور سفر خواهد کرد.,ریاست جمهوری لبنان اعلام کرد که پاپ فرانسیس رهبر کاتولیک‌های جهان ماه ژوئن به این کشور سفر خواهد کرد.به گزارش ایسنا، میشل عون رئیس جمهور لبنان در صفحه توئیتر خود اعلام کرد که «لبنانی‌ها منتظر سفر پاپ فرانسیس هستند تا از اهتمام او به کشورشان قدردانی کنند و از ابتکارات وی در راستای ایجاد صلح و ثبات لبنان تقدیر و تشکر کنند».ریاست جمهوری لبنان تأکید کرد که «ژوزف اسپیتاری» سفیر پاپ واتیکان در لبنان به بیروت اطلاع داده که وی ماه ژوئن به این کشور سفر خواهد کرد.                           ,https://www.asriran.com/003Usi
833695,۱۴۰۱/۰۱/۱۶,اقتصادی,ساعت کاری بانک‌ها در ماه رمضان اعلام شد,شورای هماهنگی بانک‌ها در نامه‌ای ساعت کاری بانک‌ها را در ایام ماه رمضان ابلاغ کرد که طبق آن ساعت کاری شعب بانکی یک ساعت کمتر شد و ساعت کار بانک‌های دولتی از ۷:۳۰ بامداد تا ۱۳ و در روز‌های پنجشنبه تا ۱۲ خواهد بود.,از سوی شورای هماهنگی بانک‌های دولتی و کانون بانک‌ها و موسسات اعتباری خصوصی ساعت کاری بانک‌ها در ایام ماه رمضان اعلام شد.به گزارش ایسنا، طبق مصوبه هیأت دولت با توجه به آغاز ماه مبارک رمضان و به منظور ایجاد زمینه استفاده بهتر کارکنان از فرصت عبادت در این ماه، ساعت کاری دستگاه‌های اجرایی یک ساعت زودتر پایان خواهد یافت که براین اساس، ساعت شروع کار دستگاه‌های اجرایی مطابق روال معمول خود خواهد بود و صرفا یک ساعت از پایان ساعت کاری کسر خواهد شد.در این زمینه، شورای هماهنگی بانک‌ها در نامه‌ای ساعت کاری بانک‌ها را در ایام ماه رمضان ابلاغ کرد که طبق آن ساعت کاری شعب بانکی یک ساعت کمتر شد و ساعت کار بانک‌های دولتی از ۷:۳۰ بامداد تا ۱۳ و در روز‌های پنجشنبه تا ۱۲ خواهد بود.علاوه بر این، کانون بانک‌ها و موسسات اعتباری خصوصی نیز اعلام کرد که با توجه به اینکه براساس مصوبه ستاد ملی مبارزه با کرونا بانک‌های خصوصی ساعت کار خود را پیش از این کاهش داده بودند ساعات کار کاهش یافته قبلی کماکان پابرجا خواهد بود.بنابراین، ساعات پذیرش مشتریان در ایام ماه مبارک رمضان در بانک‌های خصوصی از ۸ بامداد تا ۱۴ و در روز‌های پنجشنبه تا ۱۲:۳۰ خواهد بود.                           ,https://www.asriran.com/003Ush
833694,۱۴۰۱/۰۱/۱۶,بین الملل,سفارت چین در لندن حملات سایبری علیه اوکراین را رد کرد,"روزنامه تایمز لندن اخیراً با استناد به سرویس امنیتی اوکراین (SBU) گزارش داد که ""چین قبل از اقدام نظامی روسیه، یک حمله سایبری عظیم به اوکراین انجام داده است. ""","سفارت چین در انگلیس با صدور بیانیه‌ای، گزارش نشریه تایمز لندن را که با استناد به سرویس جاسوسی اوکراین مدعی حملات سایبری پکن به این کشور شده بود را رد کرد.به گزارش ایرنا، یک سخنگوی سفارت چین در لندن تصریح کرد که سرویس جاسوسی اوکراین هیچ اطلاعات رسمی را با تایمز به اشتراک نگذاشته و هیچ تحقیقی در این زمینه در جریان نبوده است. از این منظر گزارش تایمز یک ادعای غیرمسئولانه محض است و اصلاً معتبر نیست.روزنامه تایمز لندن اخیراً با استناد به سرویس امنیتی اوکراین (SBU) گزارش داد که ""چین قبل از اقدام نظامی روسیه، یک حمله سایبری عظیم به اوکراین انجام داده است. ""سخنگوی سفارت چین یادآور شد برای مدتی است که گزارش‌های تایمز در مورد چین نادرست، عمدا تحریف کننده و حتی تهمت آمیز است. این مساله به طور جدی با اخلاق حرفه‌ای روزنامه نگاری مغایرت دارد و خوانندگان را گمراه می‌کند، بنابراین ما این رویه غلط را به شدت محکوم می‌کنیم.وی در مورد موضع چین نسبت به تحولات اوکراین هم گفت ما همیشه طرفدار صلح و مخالف جنگ بوده‌ایم، وضعیت را بر اساس خود موضوع ارزیابی و به صورت عادلانه و عینی موضع مستقلی اتخاذ کرده‌ایم.این دیپلمات چینی اضافه کرد؛ ما طرح خود را برای حل بحران پیشنهاد و تاکید کرده‌ایم که اکنون اولویت مبرم این است که همه طرف‌ها به صورت دسته جمعی از طرف‌های درگیر برای گفتگو و مذاکره حمایت کنند که به نتیجه برسد و از بدتر شدن اوضاع جلوگیری کند.وی عنوان کرد که برای دستیابی به یک راه حل پایدار، ضروری است که دو طرف از ذهنیت جنگ سرد فاصله بگیرند، از رویارویی بلوکی خودداری کنند و از طریق مذاکره، یک ساختار امنیتی منطقه‌ای واقعا متعادل، موثر و پایدار بسازند تا به ثبات بلندمدت در منطقه قاره اروپا دست یابند.سخنگوی سفارت چین تصریح کرد:‌ما هرگز هیچ گونه اجبار و فشار خارجی را نمی‌پذیریم و با هرگونه اتهام بی اساس علیه چین مخالفیم. چین همیشه در سمت صلح و درست تاریخ ایستاده است.                           ",https://www.asriran.com/003Usg
833693,۱۴۰۱/۰۱/۱۶,بین الملل,زلنسکی به شورای امنیت: روسیه می‌خواهد اوکراین را به برده‌ای ساکت تبدیل کند,وی خطاب به شورای امنیت سازمان ملل گفت که روسیه می‌خواهد اوکراین را به برده‌ای ساکت تبدیل کند.,رئیس‌جمهور اوکراین در سخنانی در نشست شورای امنیت سازمان ملل گفت که روسیه می‌خواهد اوکراین را به برده‌ای ساکت تبدیل کند.به گزارش ایسنا، ولودیمیر زلنسکی رئیس جمهور اوکراین امروز سه‌شنبه در سخنانی در نشست شورای امنیت سازمان ملل اعلام کرد که وحشتناک‌ترین جنایات جنگی از زمان جنگ جهانی دوم اکنون از سوی روسیه در اوکراین اتفاق افتاده است.وی خطاب به شورای امنیت سازمان ملل گفت که روسیه می‌خواهد اوکراین را به برده‌ای ساکت تبدیل کند.زلنسکی تأکید کرد، نظامیان روسیه و هر کس به آن‌ها دستور حمله داده است باید به دست عدالت سپرده شوند.رئیس جمهور اوکراین افزود: دیروز از بوچا برگشتم و شاهد جنایات انجام شده در این شهر بودم. روس‌ها از ارتکاب هیچ جنایتی در این مناطق دریغ نکرده‌اند.ولودیمر زلنسکی افزود: بوچا نمونه‌ای از تعداد زیادی شهر و روستای اوکراین است که جنایات ارتکاب شده روسیه در آن‌ها برملا می‌شود.وی گفت: ما شواهد و تصاویر ماهواره‌ای قانع‌کننده‌ای داریم و برای احراز این پرونده به تحقیقات ارائه می‌کنیم.رئیس جمهور اوکراین همچنین گفته که روسیه تعداد زیادی کودک را از اوکراین ربوده است.نماینده آمریکا در سازمان ملل هم در سخنانی در نشست امروز شورای امنیت سازمان ملل اعلام کرد که روسیه از عضویت خود در شورای حقوق‌بشر سازمان ملل برای ترویج پروپاگاندا استفاده می‌کند و این از جهت مشروعیت شورا نگران کننده است. شواهد رو به رشد نشان می‌دهد روسیه نباید عضو این شورا باشد و حضورش خطرناک است.از سوی دیگر، واسیلی نبنزیا نماینده روسیه در سازمان ملل اظهارات زلنسکی را رد کرد و گفت: رئیس جمهور زلنسکی ادعا‌های بی اساس علیه کشورم مطرح می‌کند که هیچ شاهد عینی آن را حمایت نمی‌کند.آنتونیو گوترش دبیر کل سازمان ملل متحد به شورای امنیت نیز در سخنانی هشدار داد که حمله روسیه به اوکراین «به دلیل ماهیت، شدت و پیامد‌های آن» یکی از بزرگترین چالش‌های رویاروی نظم جهانی است.او گفت: این جنگ دامن کشور‌های در حال توسعه را نیز می‌گیرد و افزایش هزینه‌های خوراک و انرژی را در پی خواهد داشت.                           ,https://www.asriran.com/003Usf
833692,۱۴۰۱/۰۱/۱۶,بین الملل,رایزنی وزرای خارجه کشور‌های عربی با وزیر خارجه اوکراین,بنا به این گزارش، هیئت عربی درباره طولانی شدن بحران و پیامد‌های انسانی، سیاسی، امنیتی و اقتصادی آن ابراز نگرانی کرد.,وزرای خارجه کشور‌های عربی امروز با وزیر امور خارجه اوکراین درباره وضعیت این کشور بحث و گفتگو کردند.به گزارش ایسنا، به نقل از روسیا الیوم، امروز سه‌شنبه، گروه تماس وزرای عرب درباره بحران اوکراین با دیمیتری کولبا وزیر امور خارجه اوکراین با محوریت «تلاش‌ها برای دستیابی به راه‌حل مسالمت‌آمیز برای بحران» گفتگو کرد.در این دیدار که در ورشو پایتخت لهستان برگزار شد، این گروه بر ضرورت آتش بس و پایان دادن به بحران بر اساس قوانین بین المللی، منشور سازمان ملل متحد و اصول حسن همجواری تأکید کردند.بنا به این گزارش، هیئت عربی درباره طولانی شدن بحران و پیامد‌های انسانی، سیاسی، امنیتی و اقتصادی آن ابراز نگرانی کرد.هیئت عربی همچنین با وزیر امور خارجه اوکراین درباره تلاش‌های انجام شده برای آتش‌بس و دستیابی به توافق برای حل بحران و بازگرداندن صلح و امنیت گفتگو کرد.هیئت عربی به سرپرستی رمطان لعمامره وزیر امور خارجه الجزایر، در بدو ورود به ورشو با وزیر امور خارجه لهستان دیدار و در مورد «تلاش‌ها برای حل بحران اوکراین و پیامد‌های آن و روابط اعراب و لهستان» رایزنی کردند.                           ,https://www.asriran.com/003Use
833691,۱۴۰۱/۰۱/۱۶,اقتصادی,اعطای زمین رایگان به سرمایه گذاران در حوزه تأمین برق,سرمایه‌گذاران علاقه‌مند برای احداث نیروگاه‌های مذکور می‌توانند با مراجعه به شرکت شهرک‌های صنعتی استان‌ها نسبت به ارائه درخواست انعقاد قرارداد حق بهره برداری و واگذاری زمین در شهرک‌ها و نواحی صنعتی اقدام کنند.,"سازمان صنایع کوچک و شهرک‌های صنعتی ایران از حمایت دولت و وزارت صنعت، معدن و تجارت از مشارکت بخش خصوصی در تأمین برق بخش صنعت و معدن کشور خبر داد.به گزارش ایسنا، به نقل از روابط عمومی سازمان صنایع کوچک و شهرک‌های صنعتی ایران، تأمین برق واحد‌های تولیدی همواره یکی از محوری‌ترین نیازمندی‌های لازم در فرآیند ایجاد و توسعه واحد‌های صنعتی و معدنی است و در این راستا بهره‌گیری از ظرفیت بخش خصوصی، علاوه بر روش‌ها و فرآیند‌های موجود تأمین برق می‌تواند بسیار مؤثر واقع شود.حضور بخش خصوصی در تأمین برق بخش صنعت و معدن کشور مستلزم ایجاد جاذبه‌های لازم برای سرمایه گذاری است که خوشبختانه با توجه به ظرفیت موجود در بند (و) تبصره (۱۵) قانون بودجه سال ۱۴۰۱ کشور مبنی بر محاسبه تعرفه سوخت نیروگاه‌های خود تأمین (DG) با تأیید شرکت‌های تابعه وزارت نفت معادل تعرفه سوخت نیروگاهی، زمینه مناسبی برای بهره گیری از ظرفیت بخش خصوصی به منظور تولید برق مورد نیاز بخش صنعت و معدن فراهم شده است.در بخشی از بند (و) تبصره (۱۵) قانون بودجه سال ۱۴۰۱ کشور آمده است: ""تعرفه سوخت نیروگاه‌های خود تأمین که با تأیید شرکت‌های تابعه وزارت نفت دارای شمارشگر (کنتور) جداگانه باشند، معادل تعرفه سوخت نیروگاهی بر اساس متوسط بازدهی نیروگاه‌های حرارتی سال ۱۳۹۹ تعیین می‌شود. ""سازمان صنایع کوچک و شهرک‌های صنعتی ایران در این راستا ضمن اعلام حمایت جدی دولت و وزارت صنعت، معدن و تجارت از مشارکت بخش خصوصی در تأمین برق بخش صنعت و معدن کشور، آمادگی خود را در زمینه اعطای زمین رایگان به سرمایه‌گذاران مولد‌های تولید پراکنده (CHP) و نیروگاه‌های خود تأمین (DG) برای تأمین برق مورد نیاز واحد‌های تولیدی در شهرک‌ها و نواحی صنعتی کشور اعلام کرد.سرمایه‌گذاران علاقه‌مند برای احداث نیروگاه‌های مذکور می‌توانند با مراجعه به شرکت شهرک‌های صنعتی استان‌ها نسبت به ارائه درخواست انعقاد قرارداد حق بهره برداری و واگذاری زمین در شهرک‌ها و نواحی صنعتی اقدام کنند.بر اساس این گزارش، کشور با کمبود ۱۰ هزار مگاوات برق در بخش صنعت مواجه است که برای تأمین این نیاز، طی شش ماه گذشته حدود ۱۲ هزار مگاوات سرمایه گذاری از سوی شرکت‌های بزرگ صورت گرفته است که در بازه زمانی چهار ساله به نتیجه می‌رسد.همچنین در ۸۳۲ شهرک و ناحیه صنعتی درحال بهره برداری کشور تا کنون ۱۰ هزار و ۷۰۰ مگاوات برق تأمین شده که برای جبران کمبود‌های موجود به ۷ هزار و ۸۰۰ مگاوات برق نیاز است.در سال ۱۴۰۰ نیز در شهرک‌ها و نواحی صنعتی درحال بهره برداری کشور، ۸۴۸ مگاوات افزایش ظرفیت برق صورت گرفت که با همکاری وزارت نیرو از رشد ۱۰۳ درصدی نسبت به سال ۱۳۹۹ برخوردار بوده است.                           ",https://www.asriran.com/003Usd
833690,۱۴۰۱/۰۱/۱۶,سیاسی,انتقاد پناهیان از عدم تصویب طرح شفافیت در مجلس (فیلم),پناهیان: بعضی از نمایندگان با طرح شفافیت مخالفند؛ می‌گویند گروه‌های فشار یعنی بخش‌هایی از مردم بر ما فشار می‌آورند، حالا شما کی هستی که بر شما فشار نیاورند؟!,"کد ویدیو  دانلود    فیلم اصلی          
                           ",https://www.asriran.com/003Usc
833689,۱۴۰۱/۰۱/۱۶,سیاسی,برکناری معاون وزیر راه بعد از هدیه ۸۰ میلیونی,در حاشیه مراسم کلنگ‌زنی پروژه‌های مسکن در خراسان شمالی، وقتی دو نونهال با گل به استقبال معاون وزیر راه رفتند، آقای نجات نیا برای تشکر به آن‌ها سفر عتبات به همراه خانواده هدیه داد.,"نجات نیا، معاون وزیر راه و شهرسازی که ماجرای هدیه ۸۰ میلیونی اش حاشیه ساز شده بود، برکنار شد.
به گزارش باشگاه خبرنگاران جوان، فرزاد نجات نیا معاون حقوقی و امور مجلس وزیر راه وشهرسازی امروز با حکم وزیر راه وشهرسازی برکنار و مجتبی یزدانی معاون سابق خدمات شهری شهرداری تهران به این سمت منصوب شد.در حاشیه مراسم کلنگ‌زنی پروژه‌های مسکن در خراسان شمالی، وقتی دو نونهال با گل به استقبال معاون وزیر راه رفتند، آقای نجات نیا برای تشکر به آن‌ها سفر عتبات به همراه خانواده هدیه داد.
این موضوع منجر به اعتراض امام جمعه شیروان شد و در نهایت دستور وزیر راه و شهرسازی برای پیگیری این موضوع صادر شد.باشگاه خبرنگاران جوان با دعوت از نجات نیا درباره پرداخت هدیه مصاحبه‌ای انجام داد و او اعلام کرد که این هدیه‌ها از سوی یک موسسه خیریه پرداخت می‌شود.                           ",https://www.asriran.com/003Usb
833688,۱۴۰۱/۰۱/۱۶,ورزشی,تساوی استقلال و پیکان در نیمه اول,نیمه نخست این دیدار متعادل پیگیری شد و دو تیم موقعیت چندانی نتوانستند روی دروازه یکدیگر ایجاد کنند تا بازی بیشتر در میانه میدان پیگیری شود.,استقلال در نیمه نخست دیدار با پیکان به تساوی بدون گل رسید.به گزارش ایسنا، استقلال و پیکان امشب (سه‌شنبه) در هفته بیست و چهارم لیگ برتر فوتبال به مصاف هم رفتند که نیمه نخست این دیدار با تساوی بدون گل به پایان رسید.نیمه نخست این دیدار متعادل پیگیری شد و دو تیم موقعیت چندانی نتوانستند روی دروازه یکدیگر ایجاد کنند تا بازی بیشتر در میانه میدان پیگیری شود.تنها موقعیت‌های این نیمه در دقیقه ۱۷ و ۳۳ اتفاق افتاد. در دقیقه ۱۷ حرکت ترکیبی و زیبای پیکانی‌ها ابتدا با واکنش حسینی همراه شد و در ادامه محمد قاسمی‌نژاد با بی‌دقتی توپ بازگشتی را به بیرون زد.در دقیقه ۳۳ هم شوت جعفر سلمانی با واکنش خوب دروازه‌بان پیکان به بیرون رفت.در دقیقه ۴۰ این دیدار سیلوا برای متوقف کردن صالحی مجبور به انجام خطا روی او شد و با تصمیم داور از زمین بازی اخراج شد.                           ,https://www.asriran.com/003Usa
833687,۱۴۰۱/۰۱/۱۶,عمومی,تکذیب شرط کارت پایان خدمت برای وام ازدواج,یکی از سایت‌ها امروز خبری به نقل از برخی شعبات بانکی منتشر کرد مبنی بر اینکه برای دریافت وام ازدواج باید کارت پایان خدمت داشت!,به گزارش ایسنا، قمری‌وفا، مدیر روابط عمومی بانک مرکزی:یکی از سایت‌ها امروز خبری به نقل از برخی شعبات بانکی منتشر کرد مبنی بر اینکه برای دریافت وام ازدواج باید کارت پایان خدمت داشت!اینکه برای دریافت وام ازدواج باید کارت پایان خدمت داشت! این ادعا به شدت تکذیب می‌شود.                           ,https://www.asriran.com/003UsZ
833686,۱۴۰۱/۰۱/۱۶,سیاسی,واکنش تولیت آستان قدس رضوی به حادثه امروز حرم امام رضا (ع),بدون شک آستان قدس رضوی این مسئله را تا حصول نتیجه، شناسایی عاملان جنایت و هم چنین برخورد جدی با هرگونه قصور در وقوع این واقعه پیگیری می‌کند,"در پی حمله به سه روحانی در حرم مطهر رضوی و شهادت یکی از این روحانیون، حجت‌الاسلام و المسلمین احمد مروی پیام تسلیتی صادر کرد و از پیگیری این موضوع «تا حصول نتیجه، شناسایی عاملان جنایت و برخورد جدی با هرگونه قصور در واقعه» خبر داد.به گزارش ایسنا، تولیت آستان قدس رضوی در پیامی نوشت:بسم الله الرحمن الرحیمانا لله و انا الیه راجعونبا تاثر و اندوه فراوان هتک حرمت به ساحت مقدس حضرت علی بن موسی الرضا (علیه‌السلام) و سوء قصد به جان سه نفر از روحانیون جهادگر عرصه خدمت و به شهادت رساندن یکی از این عزیزان را به محضر حضرت، ولی عصر (عج) مقام معظم رهبری و عموم مسلمین به ویژه زایران مجاوران و روحانیت معزز تسلیت عرض می‌کنم.طلاب عزیزی که در این واقعه مورد سوء قصد واقع شده اند، جزو عناصر جوان، جهادگر و پرتلاشی بودند که در عرصه خدمتگزاری به مردم عزیز مشهد مقدس به نام مبارک علی بن موسی الرضا علیه‌السلام اقدامات ارزشمندی را به ثمر می‌رساندند.
این جنایت در حریم امن رضوی که مورد احترام تمامی فرق و مذاهب اسلامی است و در ماه مبارک رمضان که ماه ضیافت الهی است، امری محکوم و جنایتی آشکار به حساب می‌آید وآحاد مردم شریف و متدین از این بی حرمتی و جنایت گذشت نخواهند کرد.بدون شک آستان قدس رضوی این مسئله را تا حصول نتیجه، شناسایی عاملان جنایت و هم چنین برخورد جدی با هرگونه قصور در وقوع این واقعه پیگیری می‌کنداینجانب ضمن محکومیت این جنایت، در جوار مضجع منور رضوی مجددا شهادت طلبه عزیز و جهادگر حجت الاسلام والمسلمین اصلانی را به محضر عموم ارادتمندان ساحت قدس رضوی به ویژه خانواده محترم آن شهید تسلیت عرض می‌کنم و عافیت و سلامتی را برای مجروحان این حادثه از درگاه ایزد منان خواهانم.با درایت و هوشیاری عموم مسلمین، نقشه‌های معاندان و جنایتکارانه استکباری و اندیشه‌های تکفیری در راستای ایجاد رخنه میان اجماع و وحدت مسلمین نقش بر آب خواهد شد. ان‌شاءالله                           ",https://www.asriran.com/003UsY
833685,۱۴۰۱/۰۱/۱۶,عمومی,شرط ورود ایرانیان به عراق تنها تزریق ۲ دز واکسن است,هیچ مشکلی در خصوص تردد افرادی که ۲ دز واکسن (چه واکسن‌های ایرانی و چه غیرایرانی) را تزریق کرده باشند وجود ندارد.,سرپرست مرکز روابط عمومی و اطلاع رسانی وزارت بهداشت با انتشار یک توییت، نوشت: تزریق دو دز واکسن برای ورود به عراق کافی است.به گزارش ایسنا، محمدهاشمی در این پیام توییتری نوشت: «پیرو گفت‌وگوی انجام شده مسئولان مربوطه با نماینده ایران ایر در عراق، هیچ مشکلی در خصوص تردد افرادی که ۲ دز واکسن (چه واکسن‌های ایرانی و چه غیرایرانی) را تزریق کرده باشند وجود ندارد».                           ,https://www.asriran.com/003UsX
833684,۱۴۰۱/۰۱/۱۶,سیاسی,استاندار خراسان رضوی حادثه امروز حرم رضوی را محکوم کرد,استاندار: در بررسی‌های اولیه مشخص شد که ضارب تحت تاثیر القائات استکبار جهانی و جریان‌های تکفیری این اقدام را انجام داده است.,استاندار خراسان رضوی گفت: این اقدام جنایتکارانه و هتک حرمت حرم مطهر رضوی (ع) و روحانیت معظم را محکوم می‌کنیم.یعقوبعلی نظری اظهار کرد: در پی حادثه ظهر امروز در حرم مطهر رضوی متاسفانه یکی از روحانیون که با چاقو مضروب شده بود، به شهادت رسید و ۲ روحانی دیگر در بیمارستان بستری شدند که حال یکی از آن‌ها وخیم است.وی اضافه کرد: در پی این اتفاق فرد ضارب با کمک زائران و توسط ماموران حاضر در صحنه دستگیر شد و تحقیقات از وی در حال انجام است.استاندار مشهد تصریح کرد: در بررسی‌های اولیه مشخص شد که ضارب تحت تاثیر القائات استکبار جهانی و جریان‌های تکفیری این اقدام را انجام داده است.نظری ادامه داد: سه روحانی که مورد حمله این فرد قرار گرفتند، از فعالان و جهادگران اجتماعی و فرهنگی بودند که در مناطق محروم اقدامات جهادی انجام می‌دادند.وی خاطرنشان کرد: ضمن محکومیت این اقدام جنایتکارانه و هتک حرمت حرم مطهر رضوی (ع) و روحانیت معظم از درگاه خداوند متعال برای خانواده روحانی شهید صبر جمیل و برای ۲ روحانی که در بیمارستان بستری هستند، شفای عاجل مسالت دارم.                           ,https://www.asriran.com/003UsW
833683,۱۴۰۱/۰۱/۱۶,اقتصادی,ارز دولتی بنام کاغذ، به کام قاچاقچیان لوازم خانگی (فیلم),سازمان اطلاعات سپاه اعلام کرد، متهم اصلی یکی از بزرگترین وارد کنندگان غیرقانونی لوازم خانگی به کشور را بازداشت کرده است.,کد ویدیو  دانلود    فیلم اصلی                                     ,https://www.asriran.com/003UsV
833681,۱۴۰۱/۰۱/۱۶,فرهنگی/هنری,به جای سینما رفتن قلیون می‌کشم !,با توجه به جمیع جهات و اتفاقات اقتصادی، فرهنگی، اجتماعی جامعه ایران به نظر می رسد مخاطب امروز بیشتر از کارگردان فیلم، بازیگران آن و یا موضوع فیلم، به دنبال لذت بردن از آن دو ساعتی است که در سینما وقت می‌گذراند.,"عصر ایران ؛ کاوه معین‌فر - در چند روز گذشته آمار فروش فیلم ها در سینما و اکران نوروزی منتشر شد و اعلام شد که اکران نوروزی امسال فروش چشمگیری نداشت و تمام مخاطبان سینمای ایران در ایام نوروز به 900 هزار نفر هم نرسید.
طبیعتا این یک زنگ خطر برای سینمای ایران است ولی دلیل این استقبال کم چه می‌تواند باشد؟ مشکلات اقتصادی که گریبانگیر اکثریت جامعه است، عوارض ناشی از 2 سال شیوع کرونا در جامعه، فیلم‌های اکران شده در ایام نوروز، شکل اکران فیلم ها ، تبلیغات قدیمی و از مد افتاده، حمایت نکردن تلویزیون از سینما و ...
با یک بررسی متوجه می شویم تقریبا نصفی از همین تماشاگران نوروزی فقط برای دیدن فیلم سگ بند که یک کمدی است به سینما رفته اند. پس در واقع اگر فیلمی مدنظر تماشاگر باشد بهرحال مخاطبان برای دیدن آن به سینما می‌روند، حال پرسش بعدی این است که چه فیلمی مورد توجه مخاطب است؟
با توجه به جمیع جهات و اتفاقات اقتصادی، فرهنگی، اجتماعی جامعه ایران به نظر می رسد مخاطب امروز بیشتر از کارگردان فیلم، بازیگران آن و یا موضوع فیلم به دنبال لذت بردن از آن دو ساعتی است که در سینما وقت می‌گذراند.

به قولی تماشاگر فعلی در زندگی واقعی چنان به ستوه آمده و از هر جهت با مسائل و مشکلات عدیده گرفتار است که به دنبال تفریحی است که او را از این ورطه‌ای که در آن گرفتار شده است دور نگه دارد. اخبار تلویزیون، سایتها، فضای مجازی و ... بیشتر از هر زمان دیگری القا کننده نا امیدی و تاکیدی بر وجود انواع و اقسام مشکلات و گرفتاری‌هاست، پس یک فرد در جامعه امروز اگر زمان فراغتی داشته باشد سعی دارد در آن چند ساعت از روزمره زندگی دور شود. بگوید، بخندد و ... در یک کلمه خلاصه کنم که می‌خواهد لذت ببرد. چون لذت بردن از زندگی سخت شده است.
در اوج دوره کرونا که آمار فوتی‌های رسمی در کشور بیش از 500 نفر بود، علی رغم اعلام و حکم بر بسته بودن اماکن عمومی ، تفریحی، ورزشی و ... دوستانی را می دیدم که به سفره خانه هایی رفته که به صورت مخفیانه باز بودند و مافیا بازی می کردند. اگرچه ترس کرونا وجود داشت اما لذت بازی کردن و دور هم جمع شدن و ... خواست بسیار قویتری حتی از ترس ابتلا به کرونا بود.
هم اکنون که کرونا فروکش کرده و سینما هم باز شده اند از چند نفر پرسیدم که چرا به سینما نمی روید، جواب یکی از این افراد جالب توجه بود و گفت: «به جای رفتن به سینما میرم قلیون می‌کشم» پرسیدم چرا قلیون اصلا این چه نوع مقایسه است؟ جواب داد: «به جای اینکه برم در یک سالن یک فیلم ضعیف ایرانی ببینم که اعصابم را بهم بریزد، با دوستانم و دوستان دوستانم (طبیعتا دختر و پسر) به یک جایی می ریم، قلیون می‌کشیم و میگیم و می خندیم و ... فیلم هم بخوام خارجی دانلود می‌کنم» و البته اضافه کرد: «من دیگر فیلم نمی‌بینم فقط سریال یا مینی سریال می بینم» گفتم پس دیگه سینما نمی ری؟ جواب داد «چرا میرم» پرسیدم آخرین فیلمی که در سینما دیدی چی بوده؟ گفت: «دینامیت و قهرمان که فیلم فرهادی خیلی اذیتم کرد و اعصابم بهم ریخت، ولی فیلم خوبی بود و با دینامیت کلی خندیدیم.»

مخاطب امروز برای دیدن فیلمی به سینما می‌رود که از آن لذت ببرد حال می تواند این فیلم یک کمدی باشد و یا یک فیلم مطرح مانند قهرمان فرهادی. درست است که جنس این لذتها فرق دارد و اولی کمدی است اما دومی به دلیل معروفیت بیش از حد کارگردان و پوشش خبری گسترده قهرمان و حاشیه های ریز و درشتی که از زمان جشنواره کن و جایزه بردن تا زمان اکران به همراه داشت توانسته مخاطب را به سینما بکشاند.
حال با توجه به این اتفاقات بعید است که فیلمی غیر کمدی در سینمای ایران به فروش 12 میلیاردی قهرمان دست یابد. اما فیلم های کمدی همچنان فروش خواهند کرد به همان دلیل ساده ای که گفتم.
نکته اینجاست که در چنین شرایطی باید چه استراتژی اتخاذ شود که مخاطب دوباره به سینما برگردد؟ همه اهالی سینما، سازمان سینمایی و ... باید به این قضیه فکر کنند.                           ",https://www.asriran.com/003UsT
833682,۱۴۰۱/۰۱/۱۶,بین الملل,سازمان ملل: تاکنون دست‌کم ۱۴۸۰ غیرنظامی در اوکراین جان باخته‌اند,همچنین طی بازه زمانی مذکور٬ ۴ میلیون و ۲۴۴ هزار و ۵۹۵ تن به کشور‌های همسایه از جمله لهستان پناه برده‌اند.,سازمان ملل اعلام کرد که در جریان حمله روسیه به اوکراین دست‌کم ۱۴۸۰ غیرنظامی جان باخته و ۴ میلیون و ۲۴۴ هزار و ۵۹۵ نفر به کشور‌های همسایه پناه برده‌اند.به گزارش ایسنا، به نقل از آناتولی، کمیساریای عالی سازمان ملل متحد در امور پناهندگان امروز (سه‌شنبه) با انتشار بیانیه‌ای اعلام کرد که از ۲۴ فوریه تا ۴ آوریل در جریان حمله روسیه به اوکراین دست‌کم ۱۴۸۰ غیرنظامی جان باخته و ۲ هزار و ۱۹۵ تن نیز مجروح شده‌اند.همچنین طی بازه زمانی مذکور٬ ۴ میلیون و ۲۴۴ هزار و ۵۹۵ تن به کشور‌های همسایه از جمله لهستان پناه برده‌اند.براساس این بیانیه٬ ۲ میلیون و ۴۶۹ هزار و ۶۵۷ اوکراینی به لهستان، ۶۴۸ هزار و ۴۱۰ نفر به رومانی٬ ۳۹۶ هزار و ۴۴۸ نفر به مولداوی٬ ۳۹۴ هزار و ۷۲۸ تن به مجارستان و ۳۰۱ هزار و ۴۰۵ نفر نیز به اسلوواکی انتقال یافته‌اند، همچنین از ۲۱ تا ۲۳ فوریه ۱۱۳ هزار نفر از مناطق دونتسک و لوهانسک به روسیه رفته‌اند.صد‌ها نفر از پناهجویان اوکراینی پس از عبور به کشور‌های همسایه؛ به سمت کشور‌های اروپایی می‌روند؛ بنابراین شمار افرادی که وادار به ترک خانه‌های خود شده‌اند، به همراه شهروندانی که به کشور‌های همسایه پناه برده‌اند، به ۱۰ میلیون نفر رسیده است.                           ,https://www.asriran.com/003UsU
833680,۱۴۰۱/۰۱/۱۶,ورزشی,کی‌روش در حضور اسکوچیچ تشویق شد,در مسیر‌های منتهی به ورزشگاه آزادی برای دیدار استقلال و پیکان ترافیک شدیدی وجود دارد.,در مسیر‌های منتهی به ورزشگاه آزادی برای دیدار استقلال و پیکان ترافیک شدیدی وجود دارد.به گزارش ایسنا، دیدار استقلال و پیکان در چارچوب هفته بیست و چهارم رقابت‌های لیگ برتر، امروز (سه‌شنبه) و از ساعت ۲۰:۴۵ در ورزشگاه آزادی برگزار می‌شود.حدود ۱۰ هزار نفر تا اینجای کار توانستند خود را به ورزشگاه آزادی برسانند تا این بازی را از نزدیک تماشا کنند. همچنین در گیت‌های ورودی شلوغی نسبتا قابل توجهی وجود دارد و تماشاگران منتظر هستند تا با دریافت تاییدیه‌های مورد نظر، وارد ورزشگاه شوند.در مسیر‌های منتهی به ورزشگاه آزادی برای دیدار استقلال و پیکان ترافیک شدیدی وجود دارد.با اعلام اذان مغرب به افق تهران، ورزشگاه آزادی حال و هوای افطار را به خود گرفت و خبرنگاران، تماشاگران و افراد نیروی انتظامی روزه‌دار افطار کردند. همچنین در گوشه‌ای استادیوم، عده‌ای از مجموعه نیروی انتظامی، با پهن کردن سفره افطار، روزه خود را باز کردند.با ورود استقلالی‌ها به زمین، شور و شوق خاصی استادیوم آزادی را فرا گرفت و هر یک بازیکنان این تیم توسط هواداران تشویق شدند.بهزاد نوشادی، مربی تیم فوتبال استقلال روی تمرینات پیش از بازی آبی‌ها نظارت ویژه‌ای داشت و در دقایق مختلف نکات فنی مورد نظر خود را به بازیکنان گوشزد کرد.۲۵ دقیقه تا شروع این بازی، دراگان اسکوچیچ سرمربی تیم ملی فوتبال ایران به ورزشگاه آزادی آمد تا این بازی را از نزدیک تماشا کند. ورود این مربی با واکنش منفی هواداران استقلال مواجه شد و با شعار‌هایی علیه او از این مربی کروات استقبال کردند. همچنین هواداران با صدا زدن نام کارلوس کی‌روش سرمربی اسبق تیم ملی ایران، علیه اسکوچیچ شعار دادند.                           ,https://www.asriran.com/003UsS
833679,۱۴۰۱/۰۱/۱۶,سیاسی,فرماندار مشهد: ضارب حادثه حرم‌رضوی تحت‌تاثیر تفکرات تکفیری بود,محسن داوری : حین حادثه ضارب توسط زائران و ماموران حاضر در صحنه دستگیر و تحویل مقامات امنیتی شد.,فرماندار مشهد با اشاره به دستگیری ضارب حادثه امروز در حرم مطهر رضوی گفت: این فرد تحت تاثیر القائات صهیونیستی، استکبار جهانی و تکفیری بوده است.محسن داوری در گفتگو با ایسنا اضافه کرد: عصر امروز این فردی در حرم مطهر به سه نفر از روحانیون جهادی و فعال فرهنگی در سطح شهر مشهد حمله کرد و آنان را با چاقو و مورد ضرب و شتم قرار داد که متاسفانه یک نفر از حادثه‌دیدگان به درجه رفیع شهادت نائل شد و ۲ نفر دیگر نیز مصدوم و به بیمارستان منتقل شدند و تحت درمان هستند.وی ادامه داد: حین حادثه ضارب توسط زائران و ماموران حاضر در صحنه دستگیر و تحویل مقامات امنیتی شد.فرماندار مشهد عنوان کرد: اطلاعات تکمیلی در خصوص این حادثه توسط مقامات ذی‌ربط اعلام خواهد شد.                           ,https://www.asriran.com/003UsR
833678,۱۴۰۱/۰۱/۱۶,اجتماعی ,بیانیه سازمان اطلاعات سپاه خراسان رضوی در خصوص حادثه امروز حرم رضوی,نظر به اهمیت و حساسیت‌های موجود در پرونده و ادامه بازجویی‌های تخصصی از نامبرده توصیه می‌شود از هرگونه گمانه‌زنی‌های نامعتبر در این خصوص پرهیز شود.,سازمان اطلاعات سپاه خراسان رضوی در خصوص حادثه امروز حرم رضوی بیانه‌ای منتشر کرد.به گزارش ایسنا در این بیانیه آمده است:همزمان با سومین روز ماه مبارک رمضان فردی با هویت و ملیت معلوم اقدام به حمله با سلاح سرد به سه روحانی کرد که منجر به شهادت یک نفر و زخمی شدن ۲ نفر دیگر شد.لازم به ذکر است فرد ضارب بلافاصله توسط عوامل امنیتی دستگیر شده و تحقیقات در این خصوص در حال انجام است.نظر به اهمیت و حساسیت‌های موجود در پرونده و ادامه بازجویی‌های تخصصی از نامبرده توصیه می‌شود از هرگونه گمانه‌زنی‌های نامعتبر در این خصوص پرهیز شود.متعاقبا اطلاعات تکمیلی ارسال خواهد شد.                           ,https://www.asriran.com/003UsQ
833675,۱۴۰۱/۰۱/۱۶,بین الملل,سازمان ملل: تاکنون دست‌کم ۱۴۸۰ غیرنظامی در اوکراین جان باخته‌اند,همچنین طی بازه زمانی مذکور٬ ۴ میلیون و ۲۴۴ هزار و ۵۹۵ تن به کشورهای همسایه از جمله لهستان پناه برده‌اند.,"سازمان ملل اعلام کرد که در جریان حمله روسیه به اوکراین دست‌کم ۱۴۸۰ غیرنظامی جان باخته و ۴ میلیون و ۲۴۴ هزار و ۵۹۵ نفر به کشورهای همسایه پناه برده‌اند.

به گزارش ایسنا، به نقل از آناتولی، کمیساریای عالی سازمان ملل متحد در امور پناهندگان امروز (سه‌شنبه) با انتشار بیانیه‌ای اعلام کرد که از ۲۴ فوریه تا ۴ آوریل در جریان حمله روسیه به اوکراین دست‌کم ۱۴۸۰ غیرنظامی جان باخته و ۲ هزار و ۱۹۵ تن نیز مجروح شده‌اند.
همچنین طی بازه زمانی مذکور٬ ۴ میلیون و ۲۴۴ هزار و ۵۹۵ تن به کشورهای همسایه از جمله لهستان پناه برده‌اند.
براساس این بیانیه٬ ۲ میلیون و ۴۶۹ هزار و ۶۵۷ اوکراینی به لهستان، ۶۴۸ هزار و ۴۱۰ نفر به رومانی٬ ۳۹۶ هزار و ۴۴۸ نفر به مولداوی٬ ۳۹۴ هزار و ۷۲۸ تن به مجارستان و ۳۰۱ هزار و ۴۰۵ نفر نیز به اسلوواکی انتقال یافته‌اند، همچنین از ۲۱ تا ۲۳ فوریه ۱۱۳ هزار نفر از مناطق دونتسک و لوهانسک به روسیه رفته‌اند.
صدها نفر از پناهجویان اوکراینی پس از عبور به کشورهای همسایه؛ به سمت کشورهای اروپایی می‌روند. بنابراین شمار افرادی که وادار به ترک خانه‌های خود شده‌اند، به همراه شهروندانی که به کشورهای همسایه پناه برده‌اند، به ۱۰ میلیون نفر رسیده است.
                           ",https://www.asriran.com/003UsN
833674,۱۴۰۱/۰۱/۱۶,ورزشی,استیلی: آمریکا با ۲۴ سال قبل تفاوت دارد/ امکان دیدار با اروپایی‌ها وجود ندارد,امکان بازی با تیم‌های خوب اروپایی وجود ندارد چراکه آنها درگیر لیگ اروپا هستند و تقویم خود را از قبل بسته‌اند. فکر نمی کنم با تیم‌های کونکاکاف هم امکان بازی باشد.,"مدیر تیم ملی فوتبال ایران با بیان اینکه تیم آمریکا نسبت به ۲۴ سال قبل متفاوت شده است گفت: امکان دیدار تدارکاتی با تیم‌های اروپایی وجود ندارد.


به گزارش ایرنا؛ «حمید استیلی» عصر امروز سه‌شنبه در گفت‌وگویی تلویزیونی، اظهار داشت: آمریکا سال‌هاست با تیم‌های قدرتمند اروپا و قاره آمریکا بازی می‌کند و نسبت به جام‌جهانی ۹۸ خیلی متفاوت شده است.
وی افزود: قبل از قرعه‌کشی با مدیر این تیم برای برگزاری دیدار تدارکاتی صحبت کردیم اما زمانی‌که همگروه شدیم دیگر امکان بازی دوستان نیست.
ملی‌پوش سابق فوتبال ایران ادامه داد: پس از قرعه‌کشی با مسوولان فدراسیون چند کشور برای برگزاری دیدارهای تدارکاتی صحبت‌های خوبی انجام دادیم. امکان بازی با تیم‌های خوب اروپایی وجود ندارد چراکه آنها درگیر لیگ اروپا هستند و تقویم خود را از قبل بسته‌اند. فکر نمی کنم با تیم‌های کونکاکاف هم امکان بازی باشد.
وی تصریح کرد:‌ به همین دلیل باید سراغ تیم‌های آفریقایی و سایر قاره‌ها برویم. مهمترین اردوی ما خردادماه است که دو هفته ادامه خواهد داشت و برنامه‌ریزی کردیم تا چهار دیدار تدارکاتی خوب در آن اردو داشته باشیم.
مدیر تیم فوتبال ایران ادامه داد: با فدراسیون قطر هم ارتباط خوبی برقرار کردیم تا آنجا اردو و دیدارهای تدارکاتی مناسبی داشته باشیم.
زننده گل قرن در خصوص گلی که در جام جهانی ۹۸ فرانسه وارد دروازه آمریکا کرد، گفت: آن زمان در تیم ملی؛ من و کریم باقری هافبک وسط بودیم که من بیشتر مقابل مدافعان بازی می‌کردم. رویای من بازی در تیم ملی و گلزنی در جام‌جهانی بود. آن گل یک رویای کودکی بود و حتی شب قبل از بازی با مادرم تماس گرفت که به من گفت بازی را دو بر یک برنده می‌شوید و گل میزنی که حتی بچه‌های تیم ملی هم یادشان است که به آنان این حرف را زدم.
تیم ملی فوتبال ایران در جام‌جهانی ۲۰۲۲ با انگلیس، آمریکا و برنده پلی‌آف اروپا (ولز با برنده اسکاتلند و اوکراین) همگروه شد.

                           ",https://www.asriran.com/003UsM
833673,۱۴۰۱/۰۱/۱۶,سلامت,پنج ماده غذایی اثرگذار بر کنترل خشم,بر اساس مطالعه‌ای که در آکادمی ملی علوم آمریکا انجام شد، سطوح پایین گلوکز ناشی از گرسنگی می‌تواند باعث پرخاشگری شود.,"مصرف درست مواد غذایی برای جلوگیری از عصبانیت ضروری است. اگر از افرادی هستید که در کنترل خشم مشکل دارید مواد غذایی زیر را که به مدیریت خشم کمک می‌کنند در رژیم غذایی‌تان بگنجانید.

به گزارش ایسنا، روزنامه جام جم نوشت: «مواد غذایی مصرفی ما علاوه بر تاثیراتی که بر سلامت جسم‌مان دارند بر روحیات ما هم تاثیرگذار هستند. یکی از این روحیات، خشم است. خشم نوعی انفجار انرژی است که تاثیرات فیزیکی هم دارد. اثرات فیزیکی طولانی‌مدت عصبانیت کنترل‌نشده شامل افزایش اضطراب، فشار خون بالا و سردرد است. نتایج بررسی‌ها نشان می‌دهد درصد بالایی از افراد در کنترل خشم خود دچار مشکل هستند. بر اساس مطالعه‌ای که در آکادمی ملی علوم آمریکا انجام شد، سطوح پایین گلوکز ناشی از گرسنگی می‌تواند باعث پرخاشگری شود. بنابراین مصرف درست مواد غذایی برای جلوگیری از عصبانیت ضروری است. اگر از افرادی هستید که در کنترل خشم مشکل دارید مواد غذایی زیر را که به مدیریت خشم کمک می‌کنند در رژیم غذایی‌تان بگنجانید.
کیوی
احساس عصبانیت مداوم ممکن است نشانه‌ای از آسیب اکسیداتیو باشد. بنابراین مصرف مواد غذایی غنی از ویتامین C می‌تواند آنتی‌اکسیدان‌ها را در بدن افزایش دهد. کیوی منبع غنی از آنتی‌اکسیدان‌ها و ویتامین C است. می‌توانید یک فنجان کیوی را در صبحانه یا به عنوان میان‌وعده میل کنید. سعی کنید سه تا چهار بار در هفته کیوی بخورید.
دانه کدوتنبل
از جمله مواد غذایی غنی از منیزیم است. ثابت شده کمبود منیزیم می‌تواند سبب روان‌پریشی، عصبانیت و تحریک‌پذیری شود. مصرف روزانه ۳۰ گرم کدوتنبل ۳۷درصد از نیاز روزانه به منیزیم را تامین می‌کند. آجیل و دیگر دانه‌ها مانند بادام و بادام زمینی نیز حاوی منیزیم هستند. مصرف ۲۸ گرم از این دانه‌ها در طول روز ۲۰ درصد از نیاز روزانه به منیزیم را برطرف می‌کند. میزان نیاز روزانه به منیزیم، ۴۰۰ میلی‌گرم است.
شکلات تلخ
اگر موقعیت‌های استرس‌زا باعث عصبانیت شما می‌شود، شکلات تلخ بهترین درمان برای این مشکل است. نتایج تحقیقات نشان داده است شکلات تلخ هورمون‌های استرس را کاهش می‌دهد و روحیه را تقویت می‌کند. هر زمان که احساس استرس یا عصبانیت کردید یک تکه شکلات بخورید. مصرف تقریبا ۴۰ گرم شکلات تلخ می‌تواند با موفقیت استرس را کاهش دهد و خشم را آرام کند.
اسفناج
حاوی اسید فولیک است که به جریان خون در مغز کمک می‌کند. بنابراین شما با مصرف اسفناج هوشیارتر خواهید بود و می‌توانید به‌راحتی یک موقعیت بد را کنترل کنید. اسفناج یک افزودنی عالی برای سالاد یا اسموتی است. سه تا چهار بار در هفته یک وعده اسفناج مصرف کنید.
چای سبز
نتایج تحقیقات نشان می‌دهد نوشیدنی چای سبز حاوی ماده‌ای به نام تیانین است که تاثیر قابل‌ توجهی روی کاهش استرس و سطح کورتیزول در بزرگسالان سالم و جوان دارد. وجود این ماده در چای سبز باعث می‌شود این نوشیدنی خاصیت آرام‌بخشی داشته باشد و حالت تنش و استرس و هیجان را از بین ببرد.
منبع: howtocure.com و howtocure.com/anger
                           ",https://www.asriran.com/003UsL
833672,۱۴۰۱/۰۱/۱۶,بین الملل,"پنتاگون: چین با سرعت ""خیره کننده"" در حال توسعه سلاح‌های هسته‌ای و مافوق صوت است",چارلز ریچارد، رئیس فرماندهی راهبردی آمریکا قصد دارد روز سه شنبه در یک جلسه استماع غیرعلنی به قانونگذاران آمریکایی ارائه کند.,"وزارت دفاع آمریکا اعلام کرد که کشور چین در حال توسعه فناوری‌های هسته‌ای و سلاح‌های مافوق صوت خود با سرعت «خیره کننده» است.

به گزارش ایسنا، وزارت دفاع آمریکا امروز (سه شنبه) اعلام کرد که چین در حال توسعه فناوری‌های هسته‌ای و تسلیحات مافوق صوت خود با سرعت «خیره کننده» است که امنیت ایالات متحده را تهدید می‌کند.
به گزارش بلومبرگ، این موضوعات در گزارشی منتشر شد که چارلز ریچارد، رئیس فرماندهی راهبردی آمریکا قصد دارد روز سه شنبه در یک جلسه استماع غیرعلنی به قانونگذاران آمریکایی ارائه کند.
ریچارد به اولین آزمایش موشک بالستیک قاره پیمای چین مجهز به دستگاه مافوق صوت در ژوئیه گذشته اشاره کرد و گفت که این یک «دستاورد فنی با پیامدهای خطرناک برای ثبات استراتژیک» است.
وی در گزارش خود نوشت:‌ این موشک ۴۰۰۰۰ کیلومتر را در بیش از ۱۰۰ دقیقه طی کرد که این بزرگترین مسافت و طولانی ترین زمان پرواز از میان سلاح‌های تهاجمی هر کشوری است که تاکنون آزمایش انجام داده است.
ریچارد معتقد است که «چین و روسیه هر دو این توانایی را دارند که به طور یکجانبه درگیری را در هر سطحی از خشونت، در هر منطقه، در سراسر جهان و در هر زمان تشدید کنند که در اینصورت نیروهای مسلح آمریکا دیگر نمی‌توانند ادعا کنند که خطر هنوز کم است، به ویژه در زمان بحران».
ریچارد افزود:‌ چین علاوه بر تقویت تلاش‌های خود برای ساخت میدان‌های پرتاب موشک جدید در غرب این کشور که هر کدام حاوی حدود ۱۲۰ سیلو موشکی است، سرمایه‌گذاری هنگفتی روی فناوری تسلیحات مافوق صوت انجام می‌دهد که به پکن اجازه می‌دهد موشک‌های بالستیک «قدرتمند» با قابلیت دسترسی به قلمرو ایالات متحده را در اختیار داشته باشد.
                           ",https://www.asriran.com/003UsK
833671,۱۴۰۱/۰۱/۱۶,بین الملل,آمار تکان‌دهنده سازمان ملل از تلفات غیرنظامیان به دلیل مین‌ها در یمن از سال ۲۰۱۸,در بیانیه دفتر برنامه توسعه سازمان ملل متحد آمده که از سال ۲۰۱۸ تاکنون، ۱۸۰۰ غیرنظامی بر اثر مین‌ها و مهمات منفجر نشده در تعدادی از استان‌های یمن کشته یا زخمی شده‌اند.,"سازمان ملل درباره خطر مین‌ها و مهمات منفجر نشده به جا مانده از جنگ یمن هشدار داده و از طرفین خواست تا تلاش‌ها برای از بین بردن این مهمات را تسریع بخشند.

به گزارش ایسنا، به نقل از عربی ۲۱، دفتر برنامه توسعه سازمان ملل متحد آمار تکان دهنده‌ای از تعداد قربانیانی که در اثر مین و مهمات منفجر نشده طی چهار سال گذشته در یمن جان باختند، فاش کرد.
در بیانیه دفتر برنامه توسعه سازمان ملل متحد آمده که از سال ۲۰۱۸ تاکنون، ۱۸۰۰ غیرنظامی بر اثر مین‌ها و مهمات منفجر نشده در تعدادی از استان‌های یمن کشته یا زخمی شده‌اند.
این بیانیه با اشاره به دست کم ۶۸۹ زن و کودک که در اثر انفجار مین‌ها و مواد منفجره کشته یا مجروح شده‌اند، افزود: تیم‌های مهندسی سازمان ملل متحد در سال ۲۰۲۱ موفق شدند ۷۳ هزار و ۹۳۰ مین و مهمات منفجر نشده را از بین ببرند.
در همین ارتباط، هیئت سازمان ملل متحد در حمایت از توافق الحدیده (UNMHA) در بیانیه‌ای خواستار تسریع تلاش‌های مین زدایی در یمن شد.
هیئت سازمان ملل در بیانیه خود به مناسبت روز جهانی خطر مین، اعلام کرد: مین‌ها و بقایای مواد منفجره جنگ هر ساله باعث کشته و زخمی شدن ده‌ها نفر در الحدیده (غرب یمن) می‌شود.
                           ",https://www.asriran.com/003UsJ
833670,۱۴۰۱/۰۱/۱۶,بین الملل,واکنش پوتین به فشار اروپا بر گازپروم,پوتین: روسیه در صادرات محصولات کشاورزی خود به کشورهای غیردوست تجدید نظر می‌کند.,"رئیس جمهور روسیه فشار اروپا بر گازپروم را محکوم کرده و به اتخاذ تدابیر تلافی جویانه تهدید کرد.

به گزارش ایسنا، «ولادیمیر پوتین»، رئیس جمهور روسیه امروز (سه شنبه) در سخنانی فشار اروپا بر گازپروم را محکوم کرده و به اتخاذ تدابیر تلافی جویانه تهدید کرد.
پوتین گفت: روسیه در صادرات محصولات کشاورزی خود به کشورهای غیردوست تجدید نظر می‌کند.
وی همچنین هشدار داد که ملی کردن دارایی‌های روسیه در خارج از کشور یک «شمشیر دولبه» است.
                           ",https://www.asriran.com/003UsI
833669,۱۴۰۱/۰۱/۱۶,بین الملل,سازمان ملل: حمله روسیه به اوکراین از بزرگترین چالشها برای نظم بین‌المللی است,ما هم اکنون شاهد حرکت برخی کشورها از آسیب پذیری به بحران و نشانه هایی از ناآرامی های اجتماعی جدی هستیم.,"آنتونیو گوترش دبیرکل سازمان ملل روز سه شنبه به شورای امنیت سازمان ملل گفت که حمله روسیه به اوکراین به دلیل ماهیت، شدت و عواقب آن یکی از بزرگترین چالشها برای نظم بین المللی محسوب می شود.


به گزارش ایرنا، نشست شورای امنیت سازمان ملل امروز سه شنبه به وقت محلی به درخواست انگلیس که ریاست دوره ای شورای امنیت در ماه جاری میلادی (آوریل ) را برعهده دارد، درباره وقایع ""بوچا"" برگزار شده است.
آنتونیو گوترش دبیرکل سازمان ملل در نشست شورای امنیت سازمان ملل گفت: این جنگ فشار بیشتری را بر کشورهای در حال توسعه وارد می‌کند و بیش از ۱.۲ میلیارد نفر را در برابر افزایش هزینه‌های غذا، انرژی و کود آسیب‌پذیر می کند.
دبیرکل سازمان ملل افزود: ما هم اکنون شاهد حرکت برخی کشورها از آسیب پذیری به بحران و نشانه هایی از ناآرامی های اجتماعی جدی هستیم.
جو بایدن رئیس جمهوری آمریکا روز دوشنبه خواستار محاکمه ولادیمیر پوتین، رئیس جمهوری روسیه به اتهام جنایت جنگی در بوچا در اوکراین شد و گفت تحریم های بیشتری علیه روسیه وضع خواهد کرد.
رسانه‌های غربی ۱۴ فروردین ماه ۱۴۰۱ با انتشار تصاویری از شهر  بوچا در نزدیکی کی‌یف مدعی شدند نیروهای روسیه حین خروج از اطراف پایتخت اوکراین غیرنظامیان را هدف گلوله قرار داده اند.
کاخ کرملین روز دوشنبه اعلام کرد که قاطعانه اتهام دست داشتن در کشتار غیرنظامیان شهر بوچا در اوکراین را رد می کند.
به گزارش اسپوتنیک، (دولت) «کی یف» و رسانه های اوکراینی تصاویر ویدیویی را از شهر بوچا در شمال اوکراین نشان داده اند که در آن اجساد کشته شدگان دیده می شود.  کی یف روسیه را دراین رابطه مقصر دانسته درحالی که مسکو این اتهامات را به شدت محکوم و تقبیح  می کند و به این موضوع اشاره دارد که نیروهای روسی چند روز قبل از این شهر عقب نشسته اند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.

                           ",https://www.asriran.com/003UsH
833655,۱۴۰۱/۰۱/۱۶,اقتصادی,آغاز هم زمان 2 طرح پیش فروش عادی و پیش فروش ویژه مادران دارای دو فرزند و بالاتر توسط سایپا (+جدول فروش و جزئیات),در طرح پیش فروش یکساله ۶ محصول سایپا که شامل خودروهای شاهین جی، کوییک اس، کوییک آر با گیربکس معمولی، کوییک با گیربکس معمولی، ساینا اس و سایپا اس ای ۱۵۱ موتور ام ۱۳ است را از ۱۷ فروردین ماه آغاز می کند.,"شرکت خودروسازی سایپا هم زمان از آغاز پیش فروش 11 محصول خود در قالب 2 طرح عادی و فروش ویژه مادران دارای دو فرزند و بالاترخبر داد.
به گزارش عصر ایران در طرح پیش فروش یکساله ۶ محصول سایپا که شامل خودروهای شاهین جی، کوییک اس، کوییک آر با گیربکس معمولی، کوییک با گیربکس معمولی، ساینا اس و سایپا اس ای ۱۵۱ موتور ام ۱۳ است را از ۱۷ فروردین ماه آغاز می کند.
جدول فروش پیش فروش عادی

طرح یاد شده از ساعت ۹ صبح روز چهارشنبه به مدت دو‌ روز و به صورت شبانه روزی انجام می شود لذا خریداران خودرو می توانند با مراجعه به آدرس اینترنتی saipa.iranecar.com می‌ فرآیند ثبت نام را انجام دهند. بر این اساس زمان تحویل بخشی از خودروها از مهرماه سال جاری است.
در روش پیش فروش یکساله، قیمت غیر قطعی است و هیچگونه مبلغی به عنوان پیش دریافت، تا قبل از اعلام اسامی انتخاب شدگان در قرعه کشی اخذ نمی‌شود. بر این اساس فهرست انتخاب شدگان نهایی از طریق سایت فروش اینترنتی سایپا ظرف مدت یک روز پس از اتمام قرعه کشی اعلام خواهد شد.
بدین جهت پس از اعلام نتایج قرعه کشی، منتخبین بایستی ظرف مدت سه روز نسبت به واریز وجه علی الحساب قیمت خودرو اقدام کنند.
پیش فروش ویژه طرح جوانی
در طرح دیگری پیش فروش عادی سایپا نیز 6 محصول از سوی این شرکت ارائه شده است.
گروه خودروسازی سایپا، بر اساس قانون حمایت از خانواده و جوانی جمعیت مصوب ۱۹ آبان ماه مجلس شورای اسلامی، پیش فروش یکساله خودروهای شاهین.جی، کوییک.اس، کوییک.آر با گیربکس معمولی، کوییک با گیربکس معمولی و ساینا.اس را از ۱۷ فروردین ماه آغاز می کند.
جدول فروش پیش فروش طرح ویژه خانواده

ثبت نام برای طرح پیش فروش یکساله محصولات یاد شده ویژه مادران با دو‌ فرزند و بیشتر از ساعت ۹ صبح ۱۷ فروردین ماه به مدت دو روز و به صورت شبانه روزی است.
متقاضیان با مراجعه به آدرس اینترنتی saipa.iranecar.com می‌توانند فرآیند ثبت نام در طرح مذکور را انجام دهند. بر این اساس زمان تحویل خودروها یکساله در نظر گرفته شده و از مهرماه سال جاری تحویل خودروهای شاهین و کوییک.آر انجام می شود.
در صورتی که تعداد متقاضیان مشمول در این بخشنامه بیش از ظرفیت فروش باشد پس از برگزاری قرعه کشی، در صورت منتخب شدن امکان ثبت نام نهایی و واریز وجه خودرو فراهم می‌شود و در غیر این صورت برای تمامی مادران مشمول که شرایط آنها به تائید سازمان‌های ذی ربط برسند، امکان ثبت نام نهایی و واریز وجه میسر خواهد شد.
بر اساس قانون حمایت از خانواده و جوانی جمعیت، یک خودرو ایرانی به انتخاب و به نام مادر و همچنین به قیمت کارخانه در هر نوبت ثبت‌نام برای یک مرتبه، تحویل داده خواهد شد.
لازم به ذکر است که متقاضیان تا زمان برگزاری قرعه کشی و اعلام منتخبین، هیچگونه وجهی واریز نخواهند کرد.                           ",https://www.asriran.com/003Us3
833668,۱۴۰۱/۰۱/۱۶,اجتماعی ,آخرین جزئیات حادثه حرم مطهر از زبان استاندار خراسان رضوی,با توجه به اینکه عامل این حادثه در اختیار عوامل امنیتی قرار دارد، جزئیات حادثه تعرض به زائران رضوی پس از بررسی‌های اولیه، به زودی اطلاع‌رسانی و در اختیار رسانه‌ها و مردم عزیز کشورمان قرار خواهد گرفت.,"استاندار خراسان رضوی با تشریح آخرین جزئیات حادثه امروز در حرم مطهر رضوی گفت: در حادثه حمله به سه طلبه در صحن پیامبر حرم مطهر، با کمال تاسف یک نفر از آنان به شهادت رسیده است و دو نفر دیگر در بیمارستان تحت درمان قرار دارند.
یعقوبعلی نظری روز سه شنبه و در گفت و گو با خبرنگاران افزود: حدود ساعت ۱۴ امروز یک فرد مسلح به سلاح سرد، سه طلبه حاضر در صحن پیامبر اعظم (ص) را مورد تعرض قرار می‌دهد که یک نفر از آنها به علت شدت جراحات وارده در همان لحظه جان خود را از دست می‌دهد.
وی ادامه داد: ۲ نفر دیگر از مجروحان این حادثه به بیمارستان منتقل می‌شوند که وضعیت یک نفر از آنها وخیم گزارش شده است و اکنون تحت مراقبت‌های ویژه قرار دارد.
استاندار خراسان رضوی بیان کرد: ضارب در همان لحظات اولیه از سوی عوامل انتظامی یگان حفاظت از حرم مطهر و مردم حاضر در صحنه، دستگیر شده و اکنون این فرد در اختیار عوامل امنیتی برای بررسی ابعاد مختلف این حادثه قرار دارد.
وی تصریح کرد: با توجه به اینکه عامل این حادثه در اختیار عوامل امنیتی قرار دارد، جزئیات حادثه تعرض به زائران رضوی پس از بررسی‌های اولیه، به زودی اطلاع‌رسانی و در اختیار رسانه‌ها و مردم عزیز کشورمان قرار خواهد گرفت.
روابط عمومی آستان قدس رضوی نیز روز سه شنبه اعلام کرد: همزمان با سومین روز ماه مبارک رمضان، سه طلبه حاضر در صحن پیامبر اعظم(ص) با فردی که هویت آن در دست بررسی است با ضربات چاقو مورد حمله قرار گرفتند.
این روابط عمومی افزود: با تلاش عوامل انتظامات و یگان حفاظت حرم مطهر ضارب بلافاصله بازداشت و تحویل مقامات انتظامی شد و مصدومان به سرعت به بیمارستان منتقل شدند.
روابط عمومی آستان قدس رضوی با محکومیت این تعرض به ساحت مقدس حضرت رضا(ع) و روحانیت معزز اعلام کرد: موضوع را تا حصول نتیجه و شناسایی عوامل پیگیری خواهد کرد و گزارش آن را متعاقبا به اطلاع مردم خواهد رسید.
این ۳ طلبه از طلاب جهادی بودند که سالها برای محرومیت زدایی حاشیه شهر مشهد خدمت می کردند و امروز در راه جلسه گروه‌های جهادی حاشیه شهر مشهد برای هماهنگی فعالیتهای ماه رمضان بودند.
به گفته شاهدان عینی یکی از طلاب با نام حجت‌الاسلام محمد اصلانی با زبان روزه در صحن پیامبر اعظم به شهادت رسید و دو نفر دیگر در بیمارستان هستند.
وضعیت جسمی حجت الاسلام پاکدامن یکی دیگر از مصدومان حادثه امروز حرم رضوی نیز نامساعد است و در اتاق عمل تحت مداوای پزشکان قرار دارد.
حجت الاسلام دارایی هم که سومین مجروح این حادثه است تحت مراقبت‌های ویژه پزشکی قرار دارد.                           ",https://www.asriran.com/003UsG
833667,۱۴۰۱/۰۱/۱۶,بین الملل,وزیر خارجه آمریکا: بوچا کارزار روسیه برای کشتن، شکنجه و ارتکاب جنایات را نشان می‌دهد,تصاویری که از بوچا از گورهای دسته جمعی و اجساد انباشته شده در کیسه‌های حمل جسد منتشر می شود، عزم ما و کشورهای سراسر جهان را برای اطمینان از پاسخگو شدن کسانی که مرتکب این اعمال شده‌اند، تقویت می کند.,"آنتونی بلینکن وزیر خارجه آمریکا بار دیگر روسیه را متهم کرد و گفت: جنایاتی که روسیه در تهاجم خود به اوکراین مرتکب شده و جهان اکنون تصاویر آنها را در بوچا مشاهده کرده اند، یک عمل تصادفی از سوی یک نیروی سرکش نیست، بلکه یک کارزار عمدی برای کشتن، شکنجه، تجاوز جنسی، ارتکاب جنایت است.


آنتونی بلینکن وزیر خارجه آمریکا صبح سه شنبه به وقت محلی پیش از ترک آمریکا به مقصد بروکسل در جمع خبرنگاران افزود: همانطور که روسیه در حال عقب‌نشینی از بخش‌هایی از اوکراین است، جهان
شاهد مرگ و ویرانی برجا مانده از این تهاجم است و ما به‌ویژه شاهد وحشتی هستیم که در بوچا به جا مانده است. این جنایات مردم را تحت تاثیر قرار داده است.
بلینکن افزود: تصاویری که از بوچا از گورهای دسته جمعی و اجساد انباشته شده در کیسه‌های حمل جسد منتشر می شود، عزم ما و کشورهای سراسر جهان را برای اطمینان از پاسخگو شدن کسانی که مرتکب این اعمال شده‌اند، تقویت می کند.
جو بایدن رئیس جمهوری آمریکا روز دوشنبه خواستار محاکمه ولادیمیر پوتین رئیس جمهور روسیه به اتهام جنایت جنگی در بوچا در اوکراین شد و گفت تحریم‌های بیشتری علیه روسیه وضع خواهد کرد. 
رسانه‌های غربی ۱۴ فروردین ماه ۱۴۰۱ با انتشار تصاویری از شهر بوچا در نزدیکی کی‌یف مدعی شدند نیروهای روسیه حین خروج از اطراف پایتخت اوکراین غیرنظامیان را هدف گلوله قرار داده‌اند. 
کاخ کرملین روز دوشنبه اعلام کرد که قاطعانه اتهام دست داشتن در کشتار غیرنظامیان شهر بوچا در اوکراین را رد می‌کند. 
به گزارش اسپوتنیک، (دولت) «کی یف» و رسانه‌های اوکراینی تصاویر ویدیویی را از شهر بوچا در شمال اوکراین نشان داده‌اند که در آن اجساد کشته شدگان دیده می‌شود. کی‌یف روسیه را دراین رابطه مقصر دانسته درحالی که مسکو این اتهامات را به شدت محکوم و تقبیح می‌کند و به این موضوع اشاره دارد که نیروهای روسی چند روز قبل از این شهر عقب نشسته‌اند. 
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.

                           ",https://www.asriran.com/003UsF
833666,۱۴۰۱/۰۱/۱۶,اجتماعی ,یک زن روانی 3 فرزند خود را به قتل رساند,"مادر ۲۷ ساله به نام ""زهرا.ع"" به دلیل اختلالات عصبی و اختلافات خانوادگی در زمانی که همسر وی در محل کار حضور داشته، دست به قتل سه فرزند خود زد و سپس خود را نیز حلق اویز کرد.","فرماندار رامهرمز گفت: یک زن در روستای بسیطین از توابع بخش مرکزی این شهرستان که دارای اختلالات عصبی و همچنین اختلافات خانوادگی بوده اقدام به قتل سه فرزند خود کرد.


هرمز بهاروند روز سه شنبه در گفت‌وگوی اختصاصی با خبرنگار ایرنا اظهارداشت: عوامل انتظامی شهرستان در ساعت ۱۳:۱۵ دقیقه در جریان این حادثه قرار گرفته و با حضور در محل، بررسی های قانونی را در دستور کار قرار دادند.
وی ادامه‌ داد: گزارش اولیه عوامل انتظامی حاکی است که مادر ۲۷ ساله به نام ""زهرا.ع"" به دلیل اختلالات عصبی و اختلافات خانوادگی در زمانی که همسر وی در محل کار حضور داشته، دست به قتل سه فرزند خود زد و سپس خود را نیز حلق اویز کرد. 
فرماندار رامهرمز با بیان اینکه فرزندان به قتل رسیده  ۲ پسر ۱۰ و ۶ ساله و یک دختر سه ساله می باشند گفت: بررسی جسدها نشان می دهدکه به وسیله ضربات چاقو و همچنین  خفگی به قتل رسیده اند. 
بهاروند افزود: به نظر می رسد فرد قاتل  بعد از اینکه مرتکب قتل فرزندان خود شده، اقدام به حلق آویز کردن خود کرده است.
وی  با بیان اینکه مادر شوهر این زن این حادثه را به پلیس گزارش داده است تاکید کرد: بررسی های قضائی و انتظامی این حادثه همچنان ادامه دارد.
بر اساس این گزارش، روستای بسیطین از توابع بخش مرکزی در ۱۷ کیلومتری جنوب غربی شهرستان رامهرمز قرار دارد.

                           ",https://www.asriran.com/003UsE
833665,۱۴۰۱/۰۱/۱۶,اجتماعی ,دادستان خراسان رضوی: ضارب روحانیون حرم رضوی تبعه خارجی است,دادستان عمومی و انقلاب خراسان رضوی با بیان اینکه بازپرس ویژه قتل تحقیقات اولیه خود را آغاز کرده است، عنوان کرد: ضارب فردی با تبعه خارجی است.,"دادستان خراسان رضوی در خصوص جزییات حادثه صحن پیامبر اعظم(ص) در حرم رضوی گفت: پرونده این حادثه در دادسرای خراسان رضوی تشکیل شده و تحقیقات بیشتر در حال انجام است.

محمد حسین دورودی با اعلام اینکه ضارب سه روحانی در صحن پیامبر اعظم(ص) به همراه همدستانش دستگیر شده، اظهار کرد: پرونده این حادثه در دادسرای استان تشکیل شده و تحقیقات بیشتر در حال انجام است.
دادستان عمومی و انقلاب خراسان رضوی با بیان اینکه بازپرس ویژه قتل تحقیقات اولیه خود را آغاز کرده است، عنوان کرد: ضارب فردی با تبعه خارجی است.
بر اساس گزارش میزان بر اساس اطلاعیه روابط عمومی آستان قدس رضوی ساعتی پیش سه روحانی حاضر در صحن پیامبر اعظم(ص) با فردی که هویت آن در دست بررسی است، با ضربات چاقو مورد حمله قرار گرفتند.
                           ",https://www.asriran.com/003UsD
833664,۱۴۰۱/۰۱/۱۶,سیاسی,دستور علی‌اف برای ایجاد راه‌های اقتصادی جدید از طریق ایران,رئیس‌جمهور آذربایجان با تصویب فرمانی خواستار ایجاد ارتباطات جدید اقتصادی از طریق ایران شد.,"رئیس‌جمهور آذربایجان با تصویب فرمانی خواستار ایجاد ارتباطات جدید اقتصادی از طریق ایران شد.

به گزارش ایسنا، به نقل از آذرنیوز، الهام علی‌اف، رئیس‌جمهور آذربایجان روز دوشنبه حکمی را امضا کرد که به واسطه آن ""یادداشت تفاهم میان دولت‌های جمهوری آذربایجان و جمهوری اسلامی ایران بر سر ایجاد ارتباطات جدید میان منطقه اقتصادی شرق زنگزور و جمهوری خودمختار نخجوان از طریق ایران اجرایی می‌شود"".
                           ",https://www.asriran.com/003UsC
833634,۱۴۰۱/۰۱/۱۶,فناوری و IT,هیوندای، پرواز 1000 کیلومتر با یک بار سوخت گیری را به شکلی متفاوت تجربه می کند! (+عکس),هیوندای اخیرا قصد خود برای استفاده از یک فناوری جدید مبتنی بر هیدروژن در دنیای هوانوردی را آشکار کرده است.,"عصر ایران - دنیای وسایل نقلیه در حال تغییر است تا نیازهای آینده را برآورده کند. در این میان، هیوندای یکی از شرکت هایی است که قصد دارد در موج جدید هوانوردی الکتریکی حضور پر رنگی داشته و با تاسیس شرکت تابعه ""سوپرنال"" برای معرفی عمودپروازهای الکتریکی (eVTOL) در اواخر سال 2021 نشان داده در این زمینه جدی است.
سوپرنال فعالیت در بازار تاکسی های هوایی آینده را هدف قرار داده است.

هیوندای اخیرا و طی کارگاه اچ2 اِرو انجمن پرواز عمودی (Vertical Flight Society) قصد خود برای استفاده از یک فناوری جدید مبتنی بر هیدروژن در دنیای هوانوردی را آشکار کرده است.
در شرایطی که عرضه عمودپرواز الکتریکی سوپرنال در سال 2028 برنامه ریزی شده، هیوندای عرضه هواگرد الکتریکی باند کوتاه (eSTOL) خود در سال 2030 را هدف قرار داده است.
در حال حاضر هیوندای/کیا و تویوتا دو شرکت اصلی فعال در زمینه خودروهای سلول سوخت هیدروژنی هستند. در شرایطی که بیشتر جهان به دنبال باتری ها برای استفاده در خودروهای سواری هستند، کره جنوبی و ژاپن تمایل خود به توسعه اقتصاد هیدروژنی که فراتر از حوزه حمل و نقل شخصی است را نشان داده اند.

طرح های هوانوردی هیوندای می تواند روشی جدید و پاک برای حمل و نقل شهری ارائه کند
به گفته یش پرمکومار مدیر ارشد هیوندای برای پروژه سوپرنال: ما قصد داریم بازیگری برجسته در بازار هوانوردی آینده باشیم. در حال حاضر، فکر نمی کنم زمانی که در مورد هوانوردی صحبت شود، هیوندای نخستین نامی باشد که در ذهن افراد نقش ببندد. از این رو، مشارکت با دیگران یکی از مواردی است که بر آن متمرکز هستیم. ما می دانیم که موارد بسیاری در مورد هوانوردی وجود دارند که به یادگیری و درک آنها نیاز داریم.
هواگرد الکتریکی باند کوتاه هیوندای که می تواند بیش از 1000 کیلومتر سفر کند
به گفته پرمکومار، عمودپروازهای الکتریکی به طور معمول بردی بیش از 120 کیلومتر ندارند. البته این مسافتی نسبتا طولانی و مناسب برای حمل و نقل در شهر است. بر همین اساس، باتری ها به عنوان بهترین راه حل برای پروازهای کوتاه برد مد نظر ما قرار گرفتند.  

اما برای مسافت های طولانی‌تر، هیوندای از کار روی هواگرد الکتریکی باند کوتاه هیدروژنی که توانایی طی مسیر بین 200 تا 1000 کیلومتر را دارد، خبر داده است. این هواگردها را می توان به عنوان جایگزین هایی پاک برای هواپیماهای منطقه ای در نظر گرفت که به جای برخاستن و فرود روی پشت بام ساختمان ها مانند آنچه عمودپروازهای الکتریکی انجام می دهند، از فرودگاه ها برای این کار استفاده می کنند.
به گفته پرمکومار، برای بسترهای حمل و نقل منطقه ای، وسایل نقلیه هیبریدی یک گزینه در دسترس بودند، اما هیوندای به عنوان شرکتی متعهد به پایداری و آلایندگی صفر قصدی برای عقب گرد نداشت. مسیر پیش روی ما استفاده از سلول های سوختی بود.
هیوندای شرکتی ناآشنا با فناوری سلول سوختی هیدروژنی نیست و در خودروهایی مانند نکسو از آن استفاده می کند، اما باید نحوه استفاده از این فناوری و اعمال آن در هوانوردی را بیابد.
بنابر جدول زمانی فعلی سوپرنال، عمودپروازهای الکتریکی هیوندای از سال 2028 روانه بازار می شوند و هواگرد الکتریکی باند کوتاه منطقه ای شرکت در سال 2030 در دسترس خواهد بود.
                            ",https://www.asriran.com/003Uri
833662,۱۴۰۱/۰۱/۱۶,اجتماعی ,ضرب‌الاجل دو ماهه به مالکان مسکن مهر برای دریافت دفترچه اقساط,نزدیک به ۲۴۳ هزار نفر از مشتریان بانک مسکن هنوز مسکن مهرشان را قسط‌بندی نکرده‌اند، البته حدود ۱۶۲ هزار واحد از این تعداد هنوز واحدهایشان تکمیل و تحویل نشده که مشمول این بند قانونی نیستند.,"مدیرعامل بانک مسکن گفت: مالکان واحدهای مسکونی مهر مستقر در واحدها که هنوز دفترچه اقساط را دریافت نکردند تا خردادماه فرصت دارند دفترچه اقساط را دریافت و نسبت به پرداخت با نرخ سود پایین اقدام کنند.


به گزارش ایرنا از وزارت راه وشهرسازی، «محمود شایان» در خصوص بند ۴ تبصره ۱۱ قانون بودجه ۱۴۰۱ مبنی بر ضرب‌الاجل دو ماهه به مالکان مسکن مهر برای تبدیل قرارداد تسهیلات بانک مسکن به قرارداد اقساطی مسکن توضیحاتی ارایه کرد.
مدیرعامل بانک مسکن گفت: نزدیک به ۲۴۳ هزار نفر از مشتریان بانک مسکن هنوز مسکن مهرشان را قسط‌بندی نکرده‌اند، البته حدود ۱۶۲ هزار واحد از این تعداد هنوز واحدهایشان تکمیل و تحویل نشده که مشمول این بند قانونی نیستند.
شایان ادامه داد: حدود ۸۱ هزار نفر از مجموع ۲۴۳ هزار نفر، واحدهای مسکونی مهر را تحویل گرفتند که بنا به دلایل مختلفی از جمله فروش واحد و دیگر موارد هنوز موفق به دریافت دفترچه قسط نشدند.
وی گفت: این افراد موظف هستند تا خردادماه امسال نسبت به دریافت دفترچه قسط اقدام کنند. در غیر اینصورت و بعد از خرداد نرخ سود تسهیلات برای این افراد ۱۸ درصد محاسبه می‌شود.
مدیرعامل بانک مسکن تصریح کرد: منابع حاصل از دریافت تسهیلات مسکن مهر به صندوق ملی مسکن برمی‌گردد و برای تکمیل و تولید واحدهایی که دولت در برنامه دارد هزینه خواهد شد.
گفتنی است در خصوص مسکن مهر در بند ۴ تبصره ۱۱ قانون بودجه ۱۴۰۱ آمده است: مالکین واحدهای تکمیل شده مسکن مهر که دارای خدمات زیربنایی هستند موظفند تا پایان خردادماه سال ۱۴۰۱ برای تبدیل تسهیلات دریافتی از بانک مسکن به تسهیلات فروش اقساطی به بانک مسکن مراجعه کنند. بانک مسکن مجاز است در صورت عدم مراجعه مالکان فوق نسبت به افزایش نرخ سود تسهیلات این واحدها از نرخ مصوب کنونی به نرخ مصوب شورای پول و اعتبار (۱۸ درصد) اقدام کند.

                           ",https://www.asriran.com/003UsA
833661,۱۴۰۱/۰۱/۱۶,محیط زیست,افزایش هشداردهنده سرعت پیدایش خشکسالی های ناگهانی در زمین,این پدیده در چندین کشور و منطقه مانند آمریکا، استرالیا، چین و آفریقا رخ داده و شرایط خشکسالی سریع در مرکز ایالات متحده در جریان خشکسالی ۲۰۱۲ تا ۲۰۱۳ آمریکا شمالی، ظرف چند هفته پدیدار شده است.,"دانشمندان بین المللی هشدار داده اند: که سرعت حمله خشکسالی های ناگهانی در ۲۰ سال اخیر در زمین بیشتر از قبل شده، به گونه ای که تقریبا ۳۳ تا ۴۶ درصد خشکسالی های ناگهانی در مدت تنها پنج سال رخ می دهد.


به گزارش روز سه شبه ایرنا؛ تارنمای ""ساینس الرت"" نوشته است: بیشتر مردم نکاتی در باره جاری شدن سیل های ناگهانی شنیده اند، اما خشکسالی های ناگهانی چندان مشهور نیستند. هر چند متاسفانه این وضع در حال تغییر است و سرعت پدیدار شدن دوره های خشکسالی ناگهانی غیرعادی در شرایط گرم تر دگرگونی های اقلیمی، افزایش یافته است.
 بررسی تازه در باره خشکسالی های ناگهانی نشان می دهد که ظاهرا سرعت خشکسالی های ناگهانی در ۲۰ سال گذشته بیشتر شده و تقریبا ۳۳ تا ۴۶ درصد خشکسالی های ناگهانی در تنها پنج سال پدیدار می شود.
این پدیده در چندین کشور و منطقه مانند آمریکا، استرالیا، چین و آفریقا رخ داده و شرایط خشکسالی سریع در مرکز ایالات متحده در جریان خشکسالی ۲۰۱۲ تا ۲۰۱۳ آمریکا شمالی، ظرف چند هفته پدیدار شده است.
خشکسالی های ناگهانی در مناطق مرطوب و نیمه مرطوب مانند جنوب شرق آسیا، شرق آسیا، حوزه آمازون، شمال شرقی آمریکا و جنوب آمریکا بیشتر است، هر چند ممکن است در خارج این مناطق نیز رخ دهد.
صندوق بین المللی پول اعلام کرد که تناوب و شدت فجایع مرتبط با دگرگونی های اقلیمی در خاورمیانه و آسیای میانه، سریع تر از دیگر مناطق زمین رخ می دهد و تهدید بزرگی برای رشد و رفاه ساکنان این منطقه است.
""کریستالینا جئورجیوا"" مدیرعامل این نهاد وام دهنده جهانی گفت: ارزیابی های تازه نشان می دهد که فجایع زیست محیطی در خاورمیانه به صورت میانگین سالانه هفت میلیون نفر را مصدوم و آواره می کند و موجب مرگ بیش از ۲۶۰۰ تن و وارد شدن زیان های مادی به میزان ۲ میلیارد دلار می شود. سیاهه این فجایع مانند خشکسالی ها در شمال آفریقا، سومالی و ایران، همه گیری ها و هجوم گله های ملخ به شاخ آفریقا، روان شدن سیلاب های شدید در قفقاز و آسیای میانه، به سرعت طولانی تر می شود.
بر اساس این ارزیابی ها؛ تحلیل داده های مربوط به قرن گذشته نشانگر افزایش دما تا ۱.۵ درجه سانتیگراد در این منطقه است که ۲ برابر میزان افزایش دمای جهانی است که ۰.۷ درجه بود.  
 تغییرات اقلیمی در قالب یک دوره خشکسالی، کمبود آب یا بی‌آبی متوالی، افزایش سالانه دمای هوا، افزایش آلودگی هوای شهرهای بزرگ، وقوع سیل‌ها و طوفان‌های شدید و گسترده ظهور کرده و اثرات بی‌سابقه‌ای  دارند. این تغییرات اقلیمی به‌خصوص تغییرات آب و هوایی، محیط ‌زیست انسان را به محیطی سخت‌تر و نابسامان تبدیل کرده است.
 بلایای طبیعی، شکل دیگر از حوادث است و به مجموعه‌ای از حوادث زیانبار گفته می‌شود که منشاء انسانی ندارند. این حوادث معمولاً غیرقابل پیش‌بینی بوده و یا حداقل از مدت‌های طولانی قبل نمی‌توان وقوع آنها را پیش‌بینی کرد. هر یک از عناصر جوی به تنهایی می‌تواند بلایای مهمی مانند افزایش دما و گرمازدگی، سرعت‌های زیاد باد و وقوع توفان، بارش‌های تندری و وقوع تگرگ، یخبندان و سرمازدگی  را ایجاد کند اما بیشترین خسارات جانی و مالی بر اثر پدیده‌های جوی ترکیبی و خطرات ثانویه ناشی از آنها مانند توفان، رعد و برق، خشکسالی‌ها، سیل و آتش سوزی است.
بلایای طبیعی پدیده‌های ناشی از عواملی تحمیلی بر طبیعت شامل آلودگی هوا، باران‌های اسیدی، افزایش گاز کربنیک و آلاینده‌ها در جو و اثرات گلخانه‌ای ناشی از آنها، نازک شدن لایه ازن هستند که البته دسته‌ای از پدیده‌های ناشی از سازوکار و ساختار عوامل طبیعی همچون زلزله، سیل، خشکسالی، بیابان زایی، پیشروی آب دریاها در خشکی  را نیز شامل می‌شود.

                           ",https://www.asriran.com/003Us9
833660,۱۴۰۱/۰۱/۱۶,اجتماعی ,ناتو: رخدادها در اوکراین از زمان جنگ جهانی دوم امری بی‌سابقه است,تحریم‌های اقتصادی بی‌سابقه‌ای را علیه روسیه وضع و حمایت خود را از اوکراین تقویت کرده‌ایم.,"دبیرکل ناتو اعلام کرد که آنچه در اوکراین اتفاق می‌افتد ""وحشیانه و تراژدی"" است که از زمان جنگ جهانی دوم تاکنون دیده نشده است.

به گزارش ایسنا، «ینس استولتنبرگ»، دبیرکل ناتو حمله روسیه به اوکراین را ""وحشیانه"" خواند و گفت که چنین رخدادی در اوکراین از جنگ جهانی دوم تاکنون مشاهده نشده است.
استولنبرگ تصریح کرد: تحریم‌های اقتصادی بی‌سابقه‌ای را علیه روسیه وضع و حمایت خود را از اوکراین تقویت کرده‌ایم.
وی افزود: تجهیزات نظامی پیشرفته را در اختیار کی‌یف قرار خواهیم داد و از گسترش درگیری به خارج از مرزهای اوکراین جلوگیری خواهیم کرد.
دبیرکل ناتو تأکید کرد: ولادیمیر پوتین، رئیس جمهور روسیه مسئول تلفات و جنایاتی است که در اوکراین شاهد آن هستیم.
وی در ادامه اظهار کرد که ناتو اشغال روسیه در اوکراین را بویژه پس از سیطره بر شبه جزیره کریمه به رسمیت نمی‌شناسد.
دبیرکل ناتو همچنین گفت: روسیه عقب نشینی نکرد، بلکه مکان نیروهای خود را تغییر داد و انتظار داریم حملات با هدف تصرف دونباس ادامه یابد.
                           ",https://www.asriran.com/003Us8
833659,۱۴۰۱/۰۱/۱۶,سلامت,وزارت بهداشت: افزایش قیمت ۶ برابری دارو صحت ندارد,در سال ۱۴۰۱ امید است با پوشش بهتر داروی بیماران خاص و صعب العلاج خدمات شایان توجه و در شان این افراد ارائه کنیم.,"سرپرست مرکز روابط عمومی و اطلاع‌رسانی وزارت بهداشت، درمان و آموزش پزشکی گفت: دولت سیزدهم اهتمام خود را به کار گرفته که کمترین مشکلی در تامین دارو ایجاد نشود و تاکید داریم که اخبار غیرواقعی افزایش قیمت ۶ برابری دارو صحت ندارد و تکرار این موارد فقط می‌تواند اذهان عمومی را مشوش کند.


محمد هاشمی روز سه‌شنبه در گفت و گو با خبرنگار ایرنا در خصوص اخبار ناصحیح افزایش قیمت دارو در سال جدید، افزود: بسیاری از اقلام اساسی مانند گوشت، برنج، شکر و... که سرانه مصرف شان از دارو بسیار بالاتر است در سال‌های اخیر افزایش قیمت قابل توجه داشته اند و نباید فقط افزایش اندک قیمت برخی داروها تعجب برانگیز باشد؛ ما با قاطعیت نمی گوییم که دارو هیچ افزایش قیمتی نداشته است، معمولا اکثر محصولات در طول سال افزایش قیمت دارند، دارو نیز در برخی موارد مشمول افزایش قیمت می شود. 
وی اظهارداشت: نظارت بر قیمت و کیفیت دارو حساس تر و بسیار متفاوت از سایر اقلام است و طبیعتا، کنترل بیشتری بر روی آن صورت می گیرد؛ از سوی دیگر، مکررا در این باره توضیحاتی ارائه شده است.  
هاشمی ادامه داد: انتظار عدم افزایش قیمت دارو و ثابت ماندن آن، بجا نیست چرا که صنعت دارو هم مانند بقیه صنایع کشور، هزینه و گردش مالی وابسته به اقتصاد دارد. اما نکته ای که با دقت رصد می شود این افزایش قیمت قابل مقایسه با سایر اقلام مصرفی و کالاهای اساسی نیست.
سرپرست مرکز روابط عمومی و اطلاع رسانی وزارت بهداشت خاطرنشان کرد: وقتی عوامل تاثیرگذار بر نرخ دارو مانند مواد اولیه، دستمزد نیروی انسانی، نرخ ارز تخصیص داده شده، هزینه مواد بسته بندی، حفظ و نگهداری تجهیزات و ... دستخوش تغییر شود، قطعا بر قیمت داروی نهایی نیز اثر خواهد داشت.
وی اظهارداشت: تعدد اقلام دارویی که ارز آنها به نیمایی تغییر کرده، محدود است؛ در برخی موارد مثلا اقلامی وجود داشت که قبلا با ارز روپیه هند وارد می شد و نظر به عدم تخصیص روپیه به مدت ١٨ ماه، برای جبران کمبود، نیاز بود که از منابع دیگر تامین شود که طبعا قیمت گذاری متفاوتی را می طلبید. البته باید توجه داشت که اکثر این موارد پوشش بیمه ای دارند.
وی ادامه داد: از طرفی در بسیاری از موارد، نرخ واقعی دارو که باید با قیمت روز ارز قیمت گذاری شود، با قیمت ارز ترجیحی قیمت گذاری می شوند. به این معنا که آن قیمت، قیمت واقعی دارو نیست. این موضوع ممکن است منجر به قاچاق معکوس دارو شود.
هاشمی تصریح کرد: اگر بخواهیم دارویی را با نرخ ارز نیمایی قیمت گذاری کنیم، طبیعتا با پوشش بیمه انجام می‌ شود لذا تغییر قیمت در جامعه محسوس نخواهد بود و فشاری به مردم وارد نمی شود مگر اینکه کسی بخواهد دارو را به صورت آزاد و بدون تجویز پزشک تهیه کند.
وی عنوان کرد: برخی موارد نیز مکمل تغذیه ای هستند که به اشتباه دارو تلقی می شوند و ماده اولیه این اقلام نیز چند سالی است که با ارز آزاد یا نیمایی وارد شده و تغییر قیمت ناشی از این فرایند است. این فراورده ها معمولا قیمت شان از دارو بالاتر است و جزو نیازهای درمانی جامعه نیستند. 
وی ادامه داد: در سال ۱۴۰۱ امید است با پوشش بهتر داروی بیماران خاص و صعب العلاج خدمات شایان توجه و در شان این افراد ارائه کنیم.

                           ",https://www.asriran.com/003Us7
833658,۱۴۰۱/۰۱/۱۶,اجتماعی ,دادستان مشهد: 5 تن در رابطه با حادثه حرم رضوی دستگیر شدند,یک نفر ضارب و 4 نفر دیگر مظنون به همکاری با ضارب بودند.,"دادستان مشهد از دستگیری 5 تن در رابطه با حادثه حرم مطهر رضوی خبر داد.محمد حسین درودی دادستان عمومی و انقلاب مشهد در گفت‌وگو با خبرنگار فارس اظهار کرد: 5 نفر در خصوص حادثه امروز حرم مطهر رضوی دستگیر شدند.
وی گفت: یک نفر ضارب و 4 نفر دیگر مظنون به همکاری با ضارب بودند.همزمان با سومین روز ماه مبارک رمضان، ساعتی پیش 3 طلبه حاضر در صحن پیامبر اعظم(ص) بافردی که هویت آن در دست بررسی است با ضربات چاقو مورد حمله قرار گرفتند.                           ",https://www.asriran.com/003Us6
833657,۱۴۰۱/۰۱/۱۶,فناوری و IT,خیز بلند هیوندای برای ساخت تاکسی هوایی,شرکت هیوندای پیش‌تر به‌صورت کامل روشن کرده که در حال انجام یک بازی جدی در نسل بعدی هوانوردی الکتریکی است و در اواخر سال گذشته شعبه eVTOL (عمودپرواز) خود را سوپرنال تأسیس کرد و قول داد که عضله تولید خودرویی خود را برای ساخت تاکسی‌های هوایی به صورت عمده منعطف کند.,"همشهری: این شرکت یک معرفی را در کارگاه آموزشی H2 Aero در انجمن پرواز عمودی ارائه کرده است تا تأیید کند که تخصص هیدروژن خود را به دنیای هوانوردی نیز وارد می‌کند.
البته هیوندای /کیا و تویوتا دو پیشرو اصلی پیل سوختی هیدروژنی در صنعت خودروسازی بوده‌اند. باتری‌ها برای اکثر کاربردهای خودروهای سواری در سطح جهان منطقی‌تر هستند، اما ژاپن و کره متعهد به ایجاد یک اقتصاد هیدروژنی هستند که انرژی بیشتری نسبت به حمل‌ونقل شخصی دارد؛ بنابراین این شرکت‌ها به‌ویژه به ساخت و فروش تعداد نسبتا کمی پیل سوختی الکتریکی در خودروهایی مانند «نکسو» و «میرای» ادامه داده‌اند.
این بدان معناست که آنها پیشرانه‌های هیدروژنی کاملی طراحی کرده‌، در ده‌ها هزار دستگاه قرار داده و به‌طور کامل تست تصادف برای مطابقت با استانداردهای گواهی ایمنی خودرو در کشورهای مختلف مورد آزمایش قرار داده‌اند.
یش پرمکومار، مدیر ارشد سوپرنال، هفته گذشته در کارگاه آموزشی H2 Aero در لانگ بیچ به شرکت‌کنندگان گفت: «ما اینجا هستیم تا بمانیم و می‌خواهیم یک بازیکن برجسته در بازار هوانوردی باشیم. فکر نمی‌کنم وقتی در مورد هوانوردی صحبت می‌کنید، اولین نامی که به ذهن می‌رسد، هیوندای باشد. بنابراین یکی از اصلی‌ترین محل‌های تمرکز ما برای حضور امروز در اینجا، این است که به همه شما اجازه دهیم درک کنید که ما به دنبال شراکت در همه موارد هستیم. در زمینه‌هایی که ما در آنها مهارت داریم. چیزهای زیادی در مورد هوانوردی وجود دارد که باید آنها را یاد بگیریم و درک کنیم و بسیاری از افراد در این اتاق این درک را دارند. قابلیت‌هایی وجود دارد که ما آنها را به ارمغان می‌آوریم که می‌خواهیم به دانش آنها کمک کنیم. بنابراین ما می‌خواهیم تا حد امکان آن را در مشارکت‌های دوجانبه تقویت کنیم؛ همه اینها، از هواپیما گرفته تا اکوسیستم، زیرساخت، عملیات و برنامه‌ریزی شهری.»
سوپرنال پیش‌تر جزئیاتی را درباره eVTOL درون‌شهری خود منتشر کرده است؛ یک تاکسی هوایی با باتری که برای پروازهای سریع و تمیز در شهر تا حومه آن. از یک محل فرود به محل فرودی دیگر که این سیستم با باتری کار می‌کند.
اما برای سفرهای طولانی‌تر، این شرکت فاش کرد که در حال کار بر روی یک هواپیمای eSTOL (برخاست و فرود کوتاه الکتریکی) با نیروی هیدروژن است که سفرهای بین ۲۰۰ تا ۱۰۰۰ کیلومتر (۱۲۰ تا ۶۲۰ مایل) یا شاید کمی بیشتر را هدف قرار می‌دهد. اینها به‌عنوان جایگزینی تمیز برای هواپیماهای منطقه‌ای عمل می‌کنند؛ به جای تلاش برای پرواز از سقف به بام، در فرودگاه‌ها برخاسته و فرود می‌آیند.                           ",https://www.asriran.com/003Us5
833656,۱۴۰۱/۰۱/۱۶,بین الملل,اخراج ۱۵۰ دیپلمات روس از اروپا در ۴۸ ساعت گذشته,ایتالیا تصمیم به اخراج ۳۰ دیپلمات روس به دلایل امنیت ملی گرفته است.,"یک روز پس از فرانسه و آلمان، امروز (سه‌شنبه) ایتالیا، دانمارک، سوئد و اسپانیا نیز ده‌ها دیپلمات روس را از کشورهای خود اخراج کردند.


به گزارش ایرنا به نقل از خبرگزاری فرانسه، این رویه نشان دهنده افزایش تنش‌ها در روابط با مسکو پس از کشف قتل عام منتسب به نیروهای روسی در نزدیکی کی‌یف است.
وزیر امور خارجه ایتالیا روز سه شنبه در حاشیه کنفرانس امنیت مولداوی در برلین گفت: ایتالیا تصمیم به اخراج ۳۰ دیپلمات روس به دلایل امنیت ملی گرفته است.
لوئیجی دی مایو با بیان اینکه این اقدام با توافق دوجانبه با شرکای اروپایی و آتلانتیک ما انجام شد، اضافه کرد: این رویکرد به دلایل مرتبط با امنیت ملی و در شرایط بحرانی کنونی مرتبط با تجاوز غیرموجه فدراسیون روسیه به اوکراین ضرورت یافت.
به گفته آنالنا بائربوک، وزیر امور خارجه آلمان، این کشور نیز در همان روز اعلام کرد که تعداد زیادی از دیپلمات‌های روس مستقر در برلین را در ارتباط با جنگ در اوکراین اخراج می‌کند.
بر اساس اطلاعات خبرگزاری فرانسه، تعداد دیپلمات‌های اخراج شده از آلمان به ۴۰ نفر خواهد رسید.
وزیر امور خارجه آلمان اینگونه توجیه کرد که این کارمندان سفارت روسیه یک تهدید برای کسانی به شمار می‌روند که به دنبال محافظت از ما هستند.
بر اساس این گزارش، آلمان میزبان بیش از ۳۰۰ هزار پناهجوی اوکراینی است که از ۲۴ فوریه به دلیل جنگ در کشورشان، گریخته‌اند.
در مجموع حدود ۲۶۰ دیپلمات روس اخراج شدند
به گفته یک منبع نزدیک به وزارت امور خارجه فرانسه، این کشور دقایقی بعد از اخراج ۳۵ دیپلمات روس که فعالیت آنها مغایر با منافع اعلام شد، خبر داد و تصریح کرد که این اقدام بخشی از روند اروپایی است.
ژپه کوفود، وزیر امور خارجه دانمارک نیز صبح امروز اعلام کرد که این کشور تصمیم دارد ۱۵ دیپلمات روس را که فعالیت های جاسوسی در خاک دانمارک انجام می دادند اخراج کند.
سوئد همچنین در اواسط روز جاری اخراج سه دیپلمات روس را اعلام کرد و پس از آن اسپانیا تصمیم گرفت به سرعت حدود ۲۵ دیپلمات روس را که تهدیدی علیه منافع کشور بودند، اخراج کند.
در همین پیوند در تاریخ ۲۹ مارس، بلژیک اعلام کرد که طی ۱۵ روز ۲۱ نفر را که برای سفارت و کنسولگری روسیه کار می‌کردند، به دلیل ظن به دست داشتن در عملیات جاسوسی و نفوذ تهدید کننده امنیت ملی، اخراج کرد.
در همان روز، هلند نیز تصمیم گرفت ۱۷ نفر را که به عنوان دیپلمات در نمایندگی‌های روسیه در هلند شناخته می‌شدند اما به طور مخفیانه به عنوان افسر اطلاعاتی فعال بودند، اخراج کند.
در ۲۳ مارس، لهستان نیز از طریق ماریوس کامینسکی، وزیر کشور خود، اخراج ۴۵ جاسوس روس که خود را به عنوان دیپلمات معرفی می کردند، اعلام کرد.
بر اساس آمار خبرگزاری فرانسه، در مجموع حدود ۲۶۰ دیپلمات روس از آغاز تهاجم روسیه به اوکراین، از کشورهای مختلف اتحادیه اروپا اخراج شده‌اند.
کرملین عدم آینده‌نگری اروپا را محکوم کرد
سخنگوی کرملین امروز به مطبوعات گفت: کاهش امکانات ارتباطی در سطح دیپلماتیک در این شرایط دشوار، بیانگر عدم آینده‌نگری است که روابط روسیه و اتحادیه اروپا را پیچیده‌تر خواهد کرد.
دمیتری پسکوف افزود: این امر به ناگزیر، اقدامات تلافی‌جویانه را به دنبال خواهد داشت.

                           ",https://www.asriran.com/003Us4
833654,۱۴۰۱/۰۱/۱۶,فناوری و IT,تشکیل ائتلاف تاد «توسعه اقتصاد دیجیتال ایران»,,"در آستانه دومین دوره انتخابات هیات مدیره اتحادیه کسب و کارهای مجازی ائتلاف تاد با حضور جمعی از مدیران کسب و کارهای موفق مجازی تشکیل شد. اصلی ترین اهداف ائتلاف تاد بهبود و تسهیل فضای کسب و کار دیجیتال، تعامل با نهادهای حاکمیتی ، پیگیری حذف طرح صیانت و ارایه طرح جایگزین توسط سایر ذینعفان، توانمندی سازی کسب و کارهای کوچک و متوسط و پیگیری مسایل صنفی عنوان شده است.
میثم اسلامیان مدیرعامل امرتون، رضا الفت نسب رییس هیات مدیره آساپردازش، محمد خلج مدیرعامل اسنپ، محمدامین روانبخش مدیرعامل چهارباغ، محمدرضا زاهدی مدیرعامل پیشگامان، سعید گودرزیان مدیرعامل شهرسرویس، صادق محمدی مدیرعامل مدیانا، اشکان میرآرماندهی مدیرعامل دیوار و مهدی نجفی مدیرعامل سفرمارکت اعضای ائتلاف تاد را تشکیل می دهند.
تعامل با دولت، مجلس، قوه قضاییه و نهادهای حاکمیتی برای صیانت از حقوق ذی نفعان اتحادیه و تسهیل فرایند راه اندازی و توسعه کسب و کارهای آنلاین، ایجاد شورای حل اختلاف کسب و کارهای آنلاین، شناسایی و طبقه‌بندی کسب و کارهای کوچک و متوسط، ایجاد کمیسیون های تخصصی و کارگروه های استانی پیگیری و رفع موانع، ارایه مشاورهای تخصصی حقوقی، مالیاتی و ... تعامل با شتابدهنده‌ها، مراکز رشد و سرمایه‌گذاران خطرپذیر جهت معرفی کسب و کارهای آنلاین و بستر سازی ورود سرمایه بین‌المللی و کمک به توسعه بازار و صادرات محصولات و خدمات دانش بنیان دیجیتال از جمله رویکردها و اولویت های ائتلاف توسعه اقتصاد دیجیتال برای ایران، تاد عنوان شده است.
برای آشنایی با اعضا و برنامه های ائتلاف تاد سایت www.tadunion.ir در دسترس قرار دارد.
دومین دوره انتخابات برای انتخاب 7 نفر عضو هیات مدیره و 2 نفر عضو علی البدل و همچنین 2 بازرس اصلی و علی البدل اتحادیه کشوری صنف کسب و کارهای مجازی روز سه شنبه 23 فروردین 1401 همزمان از ساعت 10 تا 14 در تهران و مراکز استان ها برگزار می شود. مقدمات این انتخابات اردیبهشت 1400 آغاز شده بود که به دلیل کرونا و تغییر دولت با تاخیر برگزار می شود.                           ",https://www.asriran.com/003Us2
833653,۱۴۰۱/۰۱/۱۶,بین الملل,نماینده پارلمان کُرد: لبنان حدود ۶۵۰ میلیون دلار از اموال کردستان عراق را بلوکه کرده است,ما قانونی نداریم که بر اساس آن گفته شود که اگر دولت ورشکست شود، اموال سپرده گذاران در بانک‌های ما بلوکه شود.,"یکی از نمایندگان پارلمان اقلیم کردستان عراق امروز (سه شنبه) از بلوکه شدن حدود ۶۵۰ میلیون دلار از اموال اقلیم کردستان در بیروت بعد از اعلام ورشکستی لبنان خبر داد.

به گزارش ایسنا، به نقل از بغداد الیوم، علی حمه صالح، از نمایندگان پارلمان اقلیم کردستان عراق در صفحه خود در فیسبوک نوشت: اموال بلوکه شده، درآمدهای نفتی اقلیم کردستان در حساب یک شرکت قبرسی است.
اما جورج علم، یک دیپلمات لبنانی از مسئولان دولت فدرال و دولت اقلیم کردستان خواست که اگر ادعای یکی از نمایندگان مبنی بر اقدام بانک‌های بیروت در بلوکه کردن مبلغ ۶۵۰ میلیون دلار از اموال اقلیم در لبنان درست باشد، دعوی قضائی مقابل دستگاه قضائی لبنان اقامه کنند.
وی گفت: ما قانونی نداریم که بر اساس آن گفته شود که اگر دولت ورشکست شود، اموال سپرده گذاران در بانک‌های ما بلوکه شود.
پیشتر سعاده الشامی، معاون نخست وزیر لبنان از ورشکست شدن دولت و بانک مرکزی لبنان خبر داد.
                           ",https://www.asriran.com/003Us1
833650,۱۴۰۱/۰۱/۱۶,اجتماعی ,فوتبال، استکبار، استعمار و آقای نقد علی,ذات ورزش، صلح و دوستی است و در این فقره هم وقتی مسابقه می‌دهیم یعنی داریم بازی می‌کنیم و جنگ نداریم. با این نگاه نه اگر مسابقه را ببریم روباه پیر را برده‌ایم و نه اگر ما را ببرد جوان می‌شود. یک بازی است. همین. البته از نوع هیجان انگیز آن با چاشنی سیاسی!,"عصر ایران؛ سروش بامداد- حجت‌الاسلام محمد تقی نقد‌علی نمایندۀ خمینی‌شهر در مجلس شورای اسلامی در نطق میان دستور خود گفته است: «هم‌گروه شدن تیم ملی فوتبال جمهوری اسلامی ایران با استکبار جهانی و روباه پیر انگلیس را به فال نیک می‌گیریم. ان‌شاءالله این مقابله و هم‌گروه شدن به پیروزی قاطع تیم ملی ایران منتهی شود».
  هر چند حق ایشان است که مثل دیگر شهروندان ایرانی علایق و سلایق خود را داشته باشند و به هم گروهی ایران با آمریکا، انگلستان و یک نمایندۀ دیگر از اروپا ازبین سه کشور ولز، اسکاتلند و اوکراین واکنش نشان دهد و ان‌شاء‌الله هم گفته و آرزو کرده نه پیش‌بینی اما به این بهانه نکاتی را می‌توان یادآور شد:
  اول: دیگران هم نظرات مختلفی دربارۀ این هم‌گروهی ابراز کرده بودند اما حجت‌الاسلام نقد‌علی اولین چهرۀ سیاسی و رسمی است که واکنش جدی نشان داده و گرنه گفته های دیگران در حد طنز بوده است و شاید در تاریخ پارلمانتاریسم در ایران نخستین بار باشد که یک نمایندۀ مجلس دربارۀ گروه ایران در جام جهانی فوتبال نظر می‌دهد!
  دوم: اگر فوتبال، مقابله است چرا این نسخه را برای مسابقه با اسراییل تجویز نمی‌کنند آن هم در رشته‌هایی که احتمال پیروزی ایران بیشتر است.
   در اکثر قریب به اتفاق مسابقات انفرادی که ورزشکاران ما در مقابل اسراییلی‌ها با تمارض یا باخت در مرحلۀ قبل کنار می کشند احتمال پیروزی بالاست و با منطق جناب نقد علی آنها را هم باید به فال نیک بگیریم و بگوییم بر صهیونیسم جهانی پیروز شدیم.
  چرا از مقابله با امپریالیسم در فوتبال استقبال ولی از مبارزه با صهیونیسم در ورزش های دیگر اعراض می شود؟ به یک دلیل ساده: چون جمهوری اسلامی ایران دولتی به نام اسراییل را به رسمیت نمی شناسد تا نمایندگان آن با ورزشکاران آنان مسابقه دهند. مهم تر این که ذات ورزش، صلح و دوستی است و در این فقره هم وقتی مسابقه می دهیم یعنی داریم بازی می کنیم و جنگ نداریم. با این نگاه نه اگر مسابقه را ببریم روباه پیر را برده ایم و نه اگر ما را ببرد جوان می‌شود. یک بازی است. همین. البته از نوع هیجان انگیز آن.
  سوم: در ابتدای بازی کاپیتان‌ها چه کار کنند؟ با هم دست بدهند یا نه؟ یا 30 آبان بگوییم تو روباهی و 8 آذر هم بگوییم تو استکباری؟ یک شعار مرگ بر سر بدهند چطور است؟

  چهارم: سال ها پیش روزنامۀ جمهوری اسلامی ربط دادن بازی های فوتبال به ارادۀ خداوند را به باد انتقاد گرفت و نوشت: به ثمر رساندن گل در یک مسابقه یعنی عبور دادن توپ از خط یک بازی بر اساس قواعد تعریف شده و ربطی به دین و مذهب و الهیات ندارد و مهارت یا ضعف تیمی و شخصی در آن دخالت دارد.
  چرا که اگر پیروزی را به حساب خداوند بگذاریم شکست را هم باید نشانۀ ناکامی از این منظر بدانیم. این توصیف البته تعارضی با تعابیر عرفی «خدا با ما بود» یا «خدا را شاکریم» که نوعی سپاس‌گزاری است ندارد اما بازی اعضای یک فدراسیون جهانی با هم است برای سرگرم شدن میلیاردها انسان و کسب درآمد کمپانی‌ها و رسانه‌ها و هیچ الهیاتی هم در آن نهفته نیست.
  ضمن این که به لحاظ مذهبی اتفاقا دو نقد جدی بر آن وارد است. اول این که شادی هواداران تیم برنده  مستلزم اندوه دیگری است و دوم هم این که بازی همان لهو ولعب است و عمل گناه و حرام هم نباشد ثواب هم ندارد. تازه شرط بندی های کلان را هم باید لحاظ کرد.
   پنجم: حالا باز خوب است که آقای نقد علی در مقابل دو تیم از دو کشور غیر اسلامی این سخن را مطرح کرده است. قبل تر ها در بازی با تیمی اسلامی و عربی هم خدا طرف ما بود. تا جایی که یک بار هنگام ضربات پنالتی گزارشگر ایران (کوتی) چنان فریاد الله اکبر سر می داد که گزارشگران دیگر تصور کرده بودند او هوادار تیم عربی مقابل است و دارد برای آنها گزارش می کند.
   مادران ما هم می‌گویند: هزار الله‌اکبر اما این هزار الله‌اکبر به معنی آفرین است منتها آن الله‌اکبر که آقای کوتی فریاد می‌کرد بار مذهبی می‌داد غافل از آن که همان قدر که احتمال موفقیت دارد ناکامی هم در آن مستتر است و اگر نشد مخاطب آن گاه چه برداشتی خواهد داشت؟ یعنی اگر توپ فلان بازیکن گل نشود نعوذ بالله دیگر اکبر نیست؟ یا ما کافر شده ایم؟ چرا به این طرف داستان فکر نکنیم؟
  ششم: تصور کنید چند بازیکن در تیم انگلیس یا آمریکا مسلمان و طرفدار ایران یا ضد سیاست های آمریکا باشند. با ادبیات آقای نقد‌علی آنها هم بخشی از استکبار یا روباه پیرند؟! یا بیچاره‌ها دارند بازی می کنند. شوت می‌زنند و توپ می‌فرستند. تیر و خمپاره که نمی‌فرستند!  
   هفتم: روی کاغذ احتمال شکست ایران از انگلیس که مدعی قهرمانی جام جهانی هم شاید باشد بیشتر است. آمریکا هم آمریکای 24 سال قبل نیست. از این رو دمیدن بر طبل پیروزی چه نفعی دارد خاصه ربط دادن آن با سیاست؟ به آن طرف هم فکر کرده اید که جامعه سرخورده نشود؟
  اگر ببریم روباه پیر را برده ایم ولی اگر ببازیم فقط یک بازی بوده است و چیزی از ارزش های ما کم نمی کند؟
  هشتم: با این اوصاف آیا این بازی با بازی های دیگر فرق ندارد؟ چرا ندارد؟ دارد. خیلی هم دارد. سیاسی نیست؟ چرا می تواند سیاسی هم بشود. اما در نهایت یک بازی و سرگرمی است. کافی است تا از بینی یک بازیکن خون بیاید تا داور بازی را متوقف کند. چرا؟ چون بازی است. بازی برای صلح است و هرگز دشمنان با هم مسابقه نمی دهند. چون بازی یعنی پذیرش دوستی.
  نهم: شاید گفته شود در سال 1348 از فرصت بازی تاج با تیم اسراییلی برای ابراز احساسات صد اسراییلی استفاده شد. بله، استفاده شد. اینجا هم می تواند استفاده شود. اما پای خدا و پیغمبر و کائنات را به میان نکشیم.
  دهم: حالا اگر تیم سوم مثلا فلسطین بود تکلیف چه بود؟ باید می‌بردیم یا می‌باختیم؟
   نمی‌خواهم منکر ویژگی‌های این مسابقات شوم چرا که در اوج تخاصم با آمریکا و اختلاف با انگلستان این یک فرصت استثنایی برای اصلاح تصویر جامعه جهانی از ایران است. کاری که علی دایی با شایستگی تمام انجام داد.
  ایرانیان مقیم آمریکا و انگلستان و منتقدترین آنان به جمهوری اسلامی هم دوست دارند ایران در مقابل این دو تیم موفق شود. چرا؟ چون تصویر بهتری از ایران نزد شهروندان این کشورها ترسیم می‌شود چون دلچسب است و باعث شادی و شور و نشاط می شود. اما احتمالات دیگر را هم باید لحاظ کرد.
  از فوتبال لذت ببریم و سرنوشت استکبار جهانی و روباه پیر استعمار را به گردش توپ پیوند نزنیم و دست‌کم این تعابیر را بگذاریم برای بعد از گل‌های احتمالی و قبل آن به گزینه های واقعی‌تر هم بیندیشیم خاصه این‌که مربی تیم ملی هم فعلا یک خارجی است و این نگرانی وجود دارد که با همۀ ضعف‌ها به رغم درایت در رساندن ما به این مرحله نگرش آقای نقد‌علی سبب شود جایگزین او نه مربی‌یی با کلاس بالاتر که نشاندن یک ایرانی با این ادبیات روی نیمکت تیم ملی باشد!                            ",https://www.asriran.com/003Ury
833649,۱۴۰۱/۰۱/۱۶,سیاسی,وزیر کشور مردم را مقصر اتفاقات ورزشگاه مشهد دانست (فیلم),وزیر کشور: هجوم مردم موجب بروز اتفاقات مشهد شد.,کد ویدیو  دانلود    فیلم اصلی                                     ,https://www.asriran.com/003Urx
833652,۱۴۰۱/۰۱/۱۶,بین الملل,زلنسکی: مذاکره اوکراین و روسیه، تنها راه پایان جنگ است,زلنسکی پیش از این سخنان در نشست با روزنامه نگاران اوکراین که از شبکه سراسری تلویزیون این کشور پخش شد، در باره احتمال مذاکرات مستقیم او با پوتین گفت که شاید این امر رخ ندهد,"ولودیمیر زلنسکی رئیس جمهوری اوکراین روز سه شنبه گفت که کشورش برای پایان دادن به درگیری های نظامی هیچ چاره ای جز مذاکره با روسیه ندارد.


به گزارش ایرنا از خبرگزاری رویترز؛ زلنسکی پیش از این سخنان در نشست با روزنامه نگاران اوکراین که از شبکه سراسری تلویزیون این کشور پخش شد، در باره احتمال مذاکرات مستقیم او با پوتین گفت که شاید این امر رخ ندهد، اما توضیح بیشتری نداد.
دیمیتری مدودوف رئیس جمهوری پیشین روسیه گفته است که هدف از انتشار گزارش های نادرست و ساختگی در باره کشتار غیرنظامیان در شهرک بوچا، بی اعتبار کردن و آسیب رساندن به شهرت کشورش هست.
زلنسکی با متهم کردن نیروهای ارتش روسیه به کشتار بدون محاکمه غیرنظامیان در شهرک بوچا در غرب کی یف پایتخت اوکراین، افزود: با اینکه رخدادهای بوچا نابخشودنی است، اما اوکراین و روسیه باید گزینه دشوار ادامه مذاکرات را برگزینند و مسکو باید مسئولیت اقداماتی را بپذیرد که نیروهایش متهم به ارتکاب آن هستند.
مسکو همچنین اعلان کرده که قصد دارد برای اثبات دست نداشتن نیروهایش در این کشتار شواهد و مدارکی به نشست روز سه شنبه  شورای امنیت سازمان ملل متحد، ارایه کند.
زلنسکی افزود که همه حتی خود من، احتمال برگزاری این مذاکرات را چالشی داخلی تصور می کنم که در درجه نخست انسانی به شمار می رود.
خبرگزاری اینترفاکس روسیه به نقل از معاون وزارت امور خارجه این کشور گزارش داد که مذاکرات ۲ کشور به صورت غیرحضوری و از طریق ویدئوکنفرانس ادامه دارد.
درگیری های نظامی روسیه و اوکراین از روز ۲۴ فوریه (۵ اسفند ماه) آغاز شده است.

                           ",https://www.asriran.com/003Us0
833648,۱۴۰۱/۰۱/۱۶,فرهنگی/هنری,پیدا شدن کتاب‌های سرقت شده داروین در دانشگاه کمبریج,این کتابچه‌ها به طور ناشناس در یک کیسه هدیه صورتی رنگ همراه با یک یادداشت تایپ شده که عید پاک را تبریک گفته بود، در کتابخانه دانشگاه کمبریج پیدا شده است.,"دو نسخه خطی از کتاب‌های چارلز داروین که تقریبا بیست و یک سال پیش به سرقت رفته بود، در کتابخانه دانشگاه کمبریج پیدا شد.

به گزارش ایسنا به نقل از گاردین، چند سال پیش کتابخانه دانشگاه کمبریج انگلیس اعلام کرد دو کتابچه یادداشت چارلز داروین زیست شناس انگلیسی به سرقت رفته است.
اما امروز خبر رسید که این کتابچه‌ها به طور ناشناس در یک کیسه هدیه صورتی رنگ همراه با یک یادداشت تایپ شده که عید پاک را تبریک گفته بود، در کتابخانه دانشگاه کمبریج پیدا شده است.
این کتابچه‌ها در سال ۲۰۰۱ میلادی مفقود شده بودند. اما در آن زمان کارکنان کتابخانه بر این باور بودند که ممکن است در قفسه‌بندی اشتباهی قرار گرفته باشند.
کارکنان کتابخانه دانشگاه کمبریج حدود ۱۰ میلیون کتاب، نقشه، نسخه‌های خطی و سایر موارد را جست و جو کردند تا بتوانند این کتابچه‌های مذکور را پیدا کنند اما در نهایت در اکتبر سال ۲۰۲۰ میلادی گزارش سرقت این کتابچه‌های داروین اعلام شد.
نیروی پلیس تحقیقاتی را آغاز کرد و به اینترپل اطلاع داد و دانشگاه کمبریج درخواستی در سراسر جهان برای کسب اطلاعات صادر کرد.
اما در نهایت، تقریباً یک سال و نیم بعد و چند روز پیش این کتابچه‌های خطی که یکی از آنها شامل طرح اصلی داروین در سال ۱۸۳۷ است (درخت زندگی ) به طور ناشناس به کتابخانه دانشگاه کمبریج بازگردانده شدند.

گفته می‌شود که این کتابچه ها در شرایط خوبی هستند و هیچ نشانه‌ای از دست‌کاری یا آسیب قابل توجهی در آنها وجود ندارد.
البته، تحقیقات پلیس در مورد عامل و دلیل ناپدید شدن کتابچه های خطی و بازگرداندن بعدی آنها ادامه دارد. این در حالی است که هیچ دوربین مداربسته‌ای از منطقه‌ای که نسخه‌های خطی بازگردانده شده‌اند، وجود ندارد
دکتر جسیکا گاردنر، مدیر خدمات کتابخانه دانشگاه کمبریج در زمان مفقود شدن کتابچه‌ها ، خوشحالی خود از بازگشت آنها را ""بسیار زیاد"" توصیف کرد.

وی گفت: احساس آسودگی من از بازگشت امن کتابچه‌ها عمیق است و تقریباً غیرممکن است که بتوانم آن را به اندازه کافی بیان کنم.
گاردنر ادامه داد: این کتابچه‌ها اکنون می‌توانند جایگاه واقعی خود را در کنار بقیه آرشیو داروین در کمبریج، در قلب میراث فرهنگی و علمی کشور، در کنار آرشیو آیزاک نیوتن و پروفسور استیون هاوکینگ، پیدا کنند.
پروفسور استفان جی توپ، معاون دانشگاه کمبریج گفت : از شنیدن خبر بازگشت کتابچه‌ها به جایگاه اصلی خود بسیار خوشحالم. اشیایی مانند اینها برای درک ما نه تنها از تاریخ علم، بلکه تاریخ بشریت حیاتی هستند.
قرار است این کتابچه‌ها از ماه جولای به‌عنوان بخشی از نمایشگاه داروین در معرض دید عموم قرار بگیرند.
                           ",https://www.asriran.com/003Urw
833647,۱۴۰۱/۰۱/۱۶,ورزشی,واکنش مارتین فورد به لغو دوباره مسابقه با هالک ایرانی (فیلم),مارتین فورد اعلام کرد مسابقه‌اش با سجاد غریبی لغو شده است. او گفت: طبیعتاً من بسیار ناامید هستم که مبارزه من با هالک ایرانی دیگه وجود نداره به ویژه با توجه به این که زمان زیادی را به برنامه تمرینی خود اختصاص دادم و هر کاری انجام می‌دادم تا مطمئن شوم در بهترین حالت ممکن قرار دارم.,کد ویدیو  دانلود    فیلم اصلی                                     ,https://www.asriran.com/003Urv
833646,۱۴۰۱/۰۱/۱۶,اجتماعی ,تشکیل هیات پنج نفره برای بررسی پرونده حادثه اتوبوس خبرنگاران,۲۵ نفر از خبرنگاران رسانه های کشور صبح چهارشنبه دوم تیرماه ۱۴۰۰ برای بازدید از طرح های ستاد احیای دریاچه ارومیه عازم پیرانشهر شدند که اتوبوس آنان در ۱۵ کیلومتری این شهرستان دچار حادثه شد.,"رئیس کل دادگستری استان آذربایجان غربی از تشکیل هیات پنج نفره برای بررسی پرونده حادثه تصادف اتوبوس خبرنگاران خبر داد.


به گزارش روز سه شنبه ایرنا از مرکز رسانه قوه قضاییه، ناصر عتباتی درباره آخرین وضعیت پرونده تصادف اتوبوس خبرنگاران افزود: به دنبال صدور قرار منع تعقیب برای مدیران دخیل در حادثه با لحاظ نظرات هیات سه نفری کارشناسی و اعتراض صورت گرفته از سوی اولیای دم و شکات، پرونده مورد بررسی قرار گرفته و دستورات لازم جهت بررسی دقیق‌تر موضوع صادر شد.
وی افزود: با بررسی پرونده در دادگاه کیفری ۲ استان دستورات لازم جهت تشکیل هیات ۵ نفره کارشناسی صادر شده است.
عتباتی اضافه کرد: کارشناسان رسمی دادگستری در حوزه مکانیک خودرو، حوادث و ایمنی و...برای این پرونده تعیین شده تا مجددا با حضور در صحنه حادثه و بررسی دوباره اتوبوس حادثه دیده، وضعیت راه... و استماع اظهارات شکات و وکلای آن‌ها اظهار نظر فنی و دقیق و کارشناسی ارائه دهند.
به گزارش ایرنا، ۲۵ نفر از خبرنگاران رسانه های کشور صبح چهارشنبه دوم تیرماه ۱۴۰۰ برای بازدید از طرح های ستاد احیای دریاچه ارومیه عازم پیرانشهر شدند که اتوبوس آنان در ۱۵ کیلومتری این شهرستان دچار حادثه شد؛ در این حادثه ریحانه یاسینی و مهشاد کریمی خبرنگاران ایرنا و ایسنا جان خود را از دست دادند. 
 







 


 


 


 

 

 




                           ",https://www.asriran.com/003Uru
833645,۱۴۰۱/۰۱/۱۶,فرهنگی/هنری,دستور رئیس سازمان سینمایی برای بررسی آزار جنسی زنان در سینما,محمد خزاعی رئیس سازمان سینمایی در اولین جلسه شورای معاونان و مدیران سازمان سینمایی با توجه به برخی حواشی مطرح شده و مشکلات فعالان و دست‌اندرکاران سینما دستور داد «شورای اخلاق حرفه‌ای سینما» ایجاد شود.,"رئیس سازمان سینمایی با توجه به برخی حواشی مطرح شده و مشکلات فعالان و دست اندرکاران سینما دستور داد «شورای اخلاق حرفه‌ای سینما» ایجاد شود.


به گزارش ایرنا از سازمان سینمایی، محمد خزاعی در اولین جلسه شورای معاونین و مدیران سازمان سینمایی با توجه به برخی حواشی مطرح شده و مشکلات فعالان و دست اندرکاران سینما گفت: «شورای اخلاق حرفه‌ای سینما» به منظور صیانت از حقوق سینماگران و توسعه اخلاق حرفه‌ای در سینمای کشور ایجاد می‌شود.
وی اعضای «شورای اخلاق حرفه‌ای سینما» را شامل مدیرعامل خانه سنما، معاون نظارت و ارزشیابی، مدیران کل حراست و حقوقی سازمان سینمایی، مشاور اصناف رئیس سازمان، مدیرعامل بنیاد سینمایی فارابی و همچنین دکتر مائده چیت ساز عضو حقوقدان به معرفی مرکز وکلا، کارشناسان رسمی و مشاوران خانواده قوه قضایه و انسیه شاه حسینی نویسنده و کارگردان سینما معرفی کرد.
تشکیل کمیته بانوان؛ اولین ماموریت شورای اخلاق حرفه‌ای
رئیس سازمان سینمایی ادامه داد: در اولین ماموریت «شورای اخلاق حرفه‌ای سینما» مقرر شد کمیته بانوان متشکل از دو فیلمساز زن، یک روانشناس، یک جامعه شناس و یک حقوقدان نسبت به بررسی مسائل و مشکلات زنان سینماگر در سینما و حواشی پیش آمده به طور عاجل و قاطع اقدام نمایند و نتیجه پیگیری‌ها و بررسی‌ها را به شورا گزارش دهند.
خزاعی ضمن تاکید بر اهمیت پیگیری دغدغه‌ها و نگرانی‌های زنان سینماگر و لزوم رعایت اخلاق حرفه‌ای در سطوح مختلف سینما عنوان کرد: از همکارانم در خانه سینما انتظار دارم با فعال سازی جدی‌تر شورای صیانت این نهاد صنفی ضمن رسیدگی و بررسی اصولی به مشکلات پیش آمده نسبت به احقاق حقوق سینماگران در زمینه‌های مختلف قاطعانه ورود کنند.
رئیس سازمان سینمایی خاطرنشان کرد: قطعا، از جمله دغدغه‌های جدی همکاران خانه سینما و صنوف اهتمام به منزلت فرهنگی و اجتماعی سینماگران و پیگیری حقوق این عزیزان است در عین حال، انتظار می‌رود کمیته صیانت خانه سینما که با هدف «حفظ شأن فرهنگی و هنری دست اندرکاران سینما به منظور صیانت از حیثیت حرفه‌ای آن‌ها» ایجاد شده است با از سرگیری فعالیت‌هایش به این‌گونه مشکلات درون صنفی و نیز، به صورت گسترده‌تر، معضلات مبتلابه خانواده سینِما و صنوف بیش از گذشته با قاطعیت ورود کند. برای هم‌افزایی، نماینده‌ای از سوی سازمان سینمایی در کنار اعضای این کمیته حضور پیدا می‌کند. ضمن اینکه، از حضور بانوان سینماگر به دلیل درک عمیق‌تر و محرمانه‌تر آن‌ها از این گونه مسائل به طور موثرتری استفاده شود.
همکاری سازمان سینمایی و مرکز وکلا و مشاوران خانواده قوه قضایه
وی خبر داد: سازمان سینمایی با همکاری مرکز وکلا، کارشناسان رسمی و مشاوران خانواده قوه قضایه در راستای احقاق حقوق عامه خانواده سینما ظرفیتی را ایجاد کرده است تا سینماگران و آسیب دیدگان برای پیگیری و رسیدگی حقوق خود از حمایت و کمک وکلای معاضدتی، مشاوران و کارشناسان مرکز وکلا، کارشناسان رسمی و مشاوران خانواده قوه قضایه استفاده کنند.
خزاعی تصریح کرد: سازمان سینمایی با تاکید بر سه اصل قانون گرایی، استانداردسازی و عدالت محوری، دفاع و حفظ شان و حیثیت زنان سینماگر را وظیفه خود می‌داند.

                           ",https://www.asriran.com/003Urt
833644,۱۴۰۱/۰۱/۱۶,اجتماعی ,دستگیری ضارب 3 روحانی در حرم امام‌رضا (ع) (+فیلم),با تلاش عوامل انتظامات و یگان حفاظت حرم مطهر ضارب بلافاصله بازداشت و تحویل مقامات انتظامی شد و مصدومان به سرعت به بیمارستان منتقل شدند.,"روابط عمومی آستان قدس رضوی اعلام کرد: حمله کننده به ۲ روحانی در حرم امام رضا(ع) دستگیر شده و موضوع تا حصول نتیجه و شناسایی دیگر عوامل پیگیری می‌شود.


روابط عمومی آستان قدس رضوی روز سه شنبه اعلام کرد: همزمان با سومین روز ماه مبارک رمضان، ساعتی پیش دو طلبه حاضر در صحن پیامبر اعظم(ص) بافردی که هویت آن در دست بررسی است با ضربات چاقو مورد حمله قرار گرفتند.
این روابط عمومی افزود: با تلاش عوامل انتظامات و یگان حفاظت حرم مطهر ضارب بلافاصله بازداشت و تحویل مقامات انتظامی شد و مصدومان به سرعت به بیمارستان منتقل شدند.
 
  

    کد ویدیو  دانلود    فیلم اصلی          

                           ",https://www.asriran.com/003Urs
833643,۱۴۰۱/۰۱/۱۶,سیاسی,معاون امور زنان رییس جمهوری: اتفاقات مشهد از سوی برخی مسوولان عمدی بود,در سند تحول نسبت به زنان جایگاه بلندی ترسیم شده است و به نظر می رسد این مساله جاهلانه یا عامدانه  به دنبال ضربه زدن به این هدف است و از دستیابی به این موقعیت ممانعت می کند.,"معاون رییس جمهوری در امور زنان گفت: در مورد واقعه ناگوار مشهد می‌شود گفت علاوه بر بد سلیقگی و بی تدبیری، به نظر می رسد نوعی برنامه‌ریزی غیر هوشمند و یا نوعی تعمد از سوی برخی مسوولان در کار بود.

به گزارش ایسنا، انسیه خزعلی در مورد اتفاقات دیدار ایران و لبنان در شهر مشهد، اظهار کرد: این واقعه ناگوار بود و می شود گفت علاوه بر بد سلیقگی و بی تدبیری، به نظر می رسد نوعی برنامه‌ریزی غیر هوشمند و یا نوعی تعمد از سوی برخی مسوولین در کار بود. جهات مختلفی در این موضوع دخیل بودند. به طور قطع از مهمترین سیاست‌های دولت مردمی، حفظ احترام و کرامت زنان است. رییس جمهوری در مورد این موضوع و خدشه دار شدن احترام بانوان خیلی حساسیت نشان دادند و بسیار متاثر شدند و خیلی سریع دستور پیگیری دادند. الان هم به طور مکرر پیگیر جمع‌بندی و معرفی مسببان و اهمال‌ها یا اعمال‌های غلط هستند. بخشی از این کار غیر دولتی است و بخش مرتبط با دولت نیز مدیریت مناسب با سیاست‌های دولت را نداشته است.
معاون رییس جمهوری در امور زنان در گفت و گوی تلویزیونی در برنامه فوتبال برتر(شبکه سه سیما) تصریح کرد: در سند تحول نسبت به زنان جایگاه بلندی ترسیم شده است و به نظر می رسد این مساله جاهلانه یا عامدانه  به دنبال ضربه زدن به این هدف است و از دستیابی به این موقعیت ممانعت می کند.
خزعلی عنوان کرد: برخی خطاها کاملا مشهود است. انتخاب این ورزشگاه به دلیل نداشتن زیرساخت برای حضور محترمانه بانوان مناسب نبود و اینکه عنوان می کنند فکر می کردند به خاطر کرونا غیر حضوری برگزار می شود، قابل قبول نیست. به نظر می رسد همه این موضوعات سهوی نیست. فقط هم مساله زنان نبوده است. بحث عدم رعایت شیوه نامه های بهداشتی و تکمیل شدن تقریبی ظرفیت  ورزشگاه هم بوده است.
وی ادامه داد: برخورد با خانم‌ها در این بی مدیریتی بیشتر بود چرا که قشر آسیب پذیر هستند. چند ماه پیش ورود بانوان به ورزشگاه را داشتیم که هم حرمت آنها حفظ شد و هم حضور با امنیت و آرامش آنها را شاهد بودیم. ما نمونه‌های از این دست را داشتیم و حالا چرا باید این مساله پیش بیاید.
بنا بر اعلام روابط عمومی معاونت امور زنان و خانواده رئیس جمهوری، معاون رییس جمهوری در امور زنان تصریح کرد: امیدوارم این موضوع عامدانه نباشد اما شواهد نشان می دهد که همه آن سهوی نبوده و حداقل بی تدبیری است. قطعا شان زن‌ها باید حفظ شود. ریاست جمهور با انتصاب تعدادی از بانوان در شوراهای عالی بر به کارگیری زنان در مراکز  تصمیم‌گیری و تصمیم سازی تاکید دارند و هیات دولت در سفرهای استانی اعتبارات ویژه‌ای را به زنان خصوصا ورزش بانوان اختصاص می‌دهد.
                           ",https://www.asriran.com/003Urr
833642,۱۴۰۱/۰۱/۱۶,بین الملل,تحریم‌های جدید اتحادیه اروپا علیه روسیه ؛ از خاویار تا الیگارش,اتحادیه اروپا می‌خواهد واردات سیمان، چوب، لاستیک و محصولات شیمیایی و همچنین خاویار و ودکا را از مبدا روسیه ممنوع کند.,"کمیسیون اروپا بسته‌ تحریمی جدیدی علیه روسیه معرفی می‌کند، اقدامات محدودکننده‌ای از جمله ممنوعیت واردات زغال‌سنگ روسیه و ارسال تجهیزات جدید به این کشور.

به گزارش ایسنا، به نقل از خبرگزاری اسپوتنیک، این بسته تحریمی جدید همچنین شامل بستن مرزهای زمینی و دریایی اتحادیه اروپا بر حامل‌های روسی است.
این اتحادیه در میان دیگر اقدامات، پیشنهاد می‌کند که تحریم‌هایی جدید علیه الیگارش‌های روسی و اعضای خانواده‌هایشان وضع شود.
این بسته تحریمی باید به تایید همه ۲۷ کشور عضو اتحایه اروپا برسد.
همچنین به نقل از منابع رویترز، اتحادیه اروپا می‌خواهد واردات سیمان، چوب، لاستیک و محصولات شیمیایی و همچنین خاویار و ودکا را از مبدا روسیه ممنوع کند.
علاوه‌براین، این تحریم‌ها ممکن است بر صادرات نیمه‌هادی‌ها و تجهیزات دیگر به روسیه نیز وضع شوند، از جمله تجهیزاتی که در تولید گاز طبیعی مایع استفاده می‌شود. همچنین انتظار می‌رود که این اقدامات محدودکننده تجار و مقامات سیاسی و نظامی بیشتری از روسیه را هدف قرار دهند.
اتحادیه اروپا همچنین قصد دارد تمامی تبادلات مالی با بانک VTB و سه بانک دیگر روسی را که از سیستم سوئیفت قطع شده‌اند، ممنوع کند.
                           ",https://www.asriran.com/003Urq
833641,۱۴۰۱/۰۱/۱۶,علمی,"آزمایش ناسا برای ماموریت ""اسپیس‌ایکس"" دردسرساز شد",تمرین آزمایشی این ماموریت نیز در روز چهارشنبه ششم آوریل انجام خواهد گرفت که در آن موتورهای موشک به صورت ثابت روشن خواهند شد. در همین حال چهار مسافر ماموریت Ax-۱ در قرنطینه پیش از پرتاب خود در فلوریدا به سر می‌برند.,"شرکت اسپیس‌ایکس و پشتیبان این ماموریت یعنی شرکت ""آکسیوم اسپیس"" اواخر روز یکشنبه اعلام کردند که اولین ماموریت تمام خصوصی شرکت اسپیس‌ایکس به ایستگاه فضایی بین‌المللی با تعویق دو روزه مواجه شده و اکنون قرار است در روز جمعه هشتم آوریل پرتاب شود.

به گزارش ایسنا و به نقل از اسپیس، ماموریت Ax-۱، چهار مسافر از جمله فضانورد سابق ناسا ""مایکل لوپز-الگریا""(Michael López-Alegría) را برای اقامتی ۱۰ روزه به ایستگاه فضایی بین‌المللی می‌برد. در ابتدا قرار بود این ماموریت در روز چهارشنبه ششم آوریل از سکوی پرتاب ۳۹A مرکز فضایی کندی ناسا در فلوریدا بوسیله موشک فالکون ۹ اسپیس‌ایکس انجام شود. شرکت مستقر در تگزاس آکسیوم اسپیس، که در آینده قصد دارد ایستگاه فضایی مخصوص خود را در فضا مستقر کند، علت به تعویق افتادن این ماموریت را اعلام نکرده بود اما به نظر می‌رسد علت آن تاخیر در انجام آزمایش حیاتی ناسا بر موشک سامانه‌ پرتاب فضایی(SLS) ماموریت آرتمیس ۱ باشد که قرار است در آینده به ماه سفر کند. آزمایش سوخت‌رسانی ناسا قرار بود در روز یکشنبه به پایان برسد اما بروز مشکلات فنی آن را با تاخیر مواجه کرد. موشک ناسا بر روی سکوی پرتاب ۳۹B مرکز فضایی کندی در کنار موشک اسپیس‌ایکس قرار دارد.  
آکسیوم اسپیس در بیانیه‌ای اعلام کرده که اکنون قرار است ماموریت Ax-۱ در روز جمعه ساعت ۱۱:۱۷ به وقت منطقه زمانی شرقی(۱۹:۴۷ به وقت تهران) انجام گیرد. اگر همه‌چیز طبق برنامه پیش برود کپسول کرو-دراگون اسپیس‌ایکس به همراه خدمه خود در روز شنبه نهم آوریل در ساعت ۷:۳۰ به وقت منطقه زمانی شرقی(۱۶:۰۰ به وقت تهران) به ایستگاه فضایی خواهد رسید.
این شرکت همچنان افزود که تمرین آزمایشی این ماموریت نیز در روز چهارشنبه ششم آوریل انجام خواهد گرفت که در آن موتورهای موشک به صورت ثابت روشن خواهند شد. در همین حال چهار مسافر ماموریت Ax-۱ در قرنطینه پیش از پرتاب خود در فلوریدا به سر می‌برند.
چهار فضانورد این ماموریت فضانورد سابق ناسا ""مایکل لوپز-الگریا""(Michael López-Alegría) و ""لری کانر""(Larry Connor)، ""مارک پتی""(Mark Pathy) و ""ایتان استیبه""(Eytan Stibbe)  هستند.
آنها در زمانی پر تنش به خدمه روسی، آمریکایی و اروپایی ایستگاه فضایی می‌پیوند در حالی که آینده این همکاری سه‌ دهه‌ای نامشخص است.
در روز شنبه(دوم آوریل)، دیمیتری روگوزین، رئیس آژانس فضایی فدرال روسیه تحریم‌های اعمال شده از سوی کشورهای غربی بر روسیه در پی حمله به اوکراین را محکوم کرد و در پستی توییتری نوشت: احیای روابط عادی بین شرکا در ایستگاه فضایی بین‌المللی و سایر پروژه‌های مشترک، تنها با لغو کامل و بدون قید و شرط تحریم‌های غیرقانونی امکان‌پذیر است.
ایستگاه فضایی بین‌المللی در دهه ۱۹۹۰ به عنوان مکانی برای از سرگیری دوران جدید همکاری‌ها پس از جنگ سرد بین بلوک‌های رقیب در نظر گرفته شد و تاکنون فارغ از هرگونه تحولات ژئوپلیتیک در زمین به کار خود ادامه داده است. این ایستگاه از حمله روسیه به گرجستان در سال ۲۰۰۸ و همچنین الحاق کریمه در سال ۲۰۱۴ جان سالم به در برد. با این حال پس از حمله روسیه به اوکراین، آینده این مشارکت با شک و تردید مواجه شده است.
در حال حاضر هفت فضانورد حرفه‌ای در ایستگاه فضایی بین‌المللی حضور دارند که شامل سه فضانورد آمریکایی از جمله راجا چاری(Raja Chari)، کایلا بارون(Kayla Barron) و توماس مارشبرن (Tom Marshburn)، ماتیاس ماورر(Matthias Maurer) آلمانی و سه فضانورد روسی با نام‌های سرگئی کورساکوف(Sergey Korsakov)، اولگ آرتمیف(Oleg Artemyev) و دنیس ماتویف(Denis Matveev) می‌شود.  
کیل لیندگرن(Kjell Lindgren)، رابرت هاینز(Robert Hines) و جسیکا واتکینز(Jessica Watkins) به همراه سامانتا کریستوفورتی(Samantha Cristoforetti) ایتالیایی از آژانس فضایی اروپا اواخر این ماه جایگزین فضانوردان آمریکایی خواهند شد.
                           ",https://www.asriran.com/003Urp
833640,۱۴۰۱/۰۱/۱۶,اجتماعی ,حمله به دو طلبه در صحن پیامبر اعظم حرم امام رضا (ع),ساعتی پیش دو طلبه حاضر در صحن پیامبر اعظم(ص) بافردی که هویت آن در دست بررسی است با ضربات چاقو مورد حمله قرار گرفتند.,"همزمان با سومین روز ماه مبارک رمضان، ساعتی پیش دو طلبه حاضر در صحن پیامبر اعظم(ص) بافردی که هویت آن در دست بررسی است با ضربات چاقو مورد حمله قرار گرفتند.
به گزارش روابط عمومی آستان قدس رضوی، با هوشیاری زائران و تلاش عوامل انتظامات و یگان حفاظت حرم مطهر ضارب بلافاصله بازداشت و تحویل مقامات انتظامی شد و مصدومان به سرعت به بیمارستان منتقل شدند.
آستان قدس رضوی ضمن محکومیت این تعرض به ساحت مقدس حضرت رضا علیه السلام و روحانیت معزز، موضوع را تا حصول نتیجه و شناسایی عوامل پیگیری خواهد کرد و گزارش آن را متعاقبا به اطلاع مردم عزیز خواهد رساند.                           ",https://www.asriran.com/003Uro
833639,۱۴۰۱/۰۱/۱۶,حوادث,حمله با چاقو به 3 روحانی در حرم امام رضا/  یکی از روحانیون جان باخت / ضارب دستگیر شد (فیلم),ضارب بلافاصله بازداشت و تحویل مقامات انتظامی شد.,"کد ویدیو  دانلود    فیلم اصلی          
 
یک نفر با چاقو به 3 روحانی در صحن حرم امام رضا (ع) حمله کرد. در نتیجه، یک روحانی زخمی و بیمارستان منتقل شد. روحانی دوم هم جان باخت. فرد مهاجم نیز دستگیر شد.
 
هنوز هویت مهاجم و انگیزه و دلیل او برای این اقدام مشخص نیست. 
به گزارش روابط عمومی آستان قدس رضوی، همزمان با سومین روز ماه مبارک رمضان، ساعتی پیش 3 طلبه حاضر در صحن پیامبر اعظم(ص) بافردی که هویت آن در دست بررسی است با ضربات چاقو مورد حمله قرار گرفتند.
 
با هوشیاری زائران و تلاش عوامل انتظامات و یگان حفاظت حرم مطهر ضارب بلافاصله بازداشت و تحویل مقامات انتظامی شد و مصدومان به سرعت به بیمارستان منتقل شدند.آستان قدس رضوی ضمن محکومیت این تعرض به ساحت مقدس حضرت رضا علیه السلام و روحانیت معزز، موضوع را تا حصول نتیجه و شناسایی عوامل پیگیری خواهد کرد و گزارش آن را متعاقبا به اطلاع مردم عزیز خواهد رساند.
 
 لحظه دستگیری ضارب دو شهروند در حرم مطهر رضوی (فیلم)


  

    کد ویدیو  دانلود    فیلم اصلی          تصویر حجت‌الاسلام اصلانی روحانی که در حرم امام رضا جان باخت

تصویر ضارب حرم امام رضا


                           ",https://www.asriran.com/003Urn
833638,۱۴۰۱/۰۱/۱۶,بین الملل,صلح، کودتا یا یک سوریه اروپایی؟ سه پایان احتمالی جنگ اوکراین,اعلامیه مسکو در روز سه‌شنبه مبنی بر اینکه تمرکز خود را در جنگ اوکراین از کی‌یف به حوزه دونباس تغییر خواهد داد، ظاهرا نشان از این دارد که ولادیمیر پوتین، رئیس‌جمهوری روسیه در تدارک برای پیگیری یک پیروزی متوسط‌تر ​​است.,"""این کابوس چگونه می‌تواند پایان یابد؟ چند پایان، از یک کودتا تا یک توافق صلح را می‌توان برای جنگ روسیه در اوکراین متصور شد.""

به گزارش ایسنا، پایگاه پلیتیکو در تحلیلی با موضوع گمانه‌زنی در خصوص سناریوهای پیش روی جنگ اوکراین می‌نویسد: «اعلامیه مسکو در روز سه‌شنبه مبنی بر اینکه تمرکز خود را در جنگ اوکراین از کی‌یف به حوزه دونباس تغییر خواهد داد، ظاهرا نشان از این دارد که ولادیمیر پوتین، رئیس‌جمهوری روسیه در تدارک برای پیگیری یک پیروزی متوسط‌تر ​​است. با این حال، با ادامه بمباران‌ها از سوی نیروهای او در اطراف پایتخت اوکراین، این حدس و گمان به سرعت کنار گذاشته شد.
با اصرار قدرت‌های ائتلاف ناتو بر امتناع از مداخله در این جنگ به نفع اوکراین، مقامات غربی به طور فزاینده‌ای سه حالت کلی را برای پایان یافتن این جنگ متصور هستند. صرف‌نظر از این که کدام یک از این سناریوها – اعم از سرنگونی پوتین، یک توافق صلح حاصل از مذاکره یا تداوم بن‌بست – حاصل شود، دیگر بازگشتی به نظم قدیمی دوران پس از جنگ سرد در کار نخواهد بود.
سناریوی اول: کودتا و سرنگونی پوتین
مایکل مک‌فال، سفیر سابق آمریکا در مسکو ارزیابی کرد: پوتین که دارای انگیزه ایدئولوژیک است، یک متفکر اهل تحلیل هزینه و فایده نیست. این معنایش این است که غرب ممکن است همچون وهله اول که غرب نتوانست اقدام چندانی در راستای منصرف کردن پوتین از برگزیدن این جنگ انجام دهد، حالا هم نتواند اقدام چندانی برای متقاعد ساختنش به پایان دادن به آن صورت دهد.
بنابراین، در عوض، واشنگتن و لندن این رویا را می‌پرورانند که جهان پس از پوتین چگونه می‌تواند باشد. و این جهان را دوست دارند.
در این چشم‌انداز، مقاومت اوکراینی‌ها (درضمن دریافت کمک کافی از غرب برای جلوگیری از تشدید تنش) پوتین را گرفتار یک درگیری طولانی مدت می‌کند.
پوتین برای ماندن در این بازی مجبور است سربازان بیشتری را به خدمت بگیرد. آنها به نوبه خود در کیسه‌های اجساد به خانه برمی‌گردند، به نحوی که حتی دستگاه تبلیغاتی او نیز نتواند آن را لاپوشانی کند – و این در ادامه مادران عزادار را بر آن می‌دارد همانطور که در زمان اشغال ناکام افغانستان توسط شوروی به خیابان‌ها آمدند، دوباره به خیابان‌ها بیایند. در این میان، مجازات فزاینده حاصل از تحریم‌ها، طبقه متوسط ​​روسیه را که اکنون به محصولات جهان سرمایه‌داری مانند برندهای ایکیا و مک‌دونالد عادت کرده‌اند، وادار می‌کند تا رادیکال شده و علیه جنگ بشورند.
در نهایت، ژنرال‌ها و مقامات ارشد اطلاعاتی روسیه - که بسیاری از آنها در حبس خانگی هستند - تصمیم می‌گیرند به پوتین مزه سیاست‌هایش را بچشانند و با توسل به زور از دست او خلاص شوند. به دنبال وقوع یک کودتا و بروز اعتراضات گسترده، نسلی از رهبران طرفدار غرب از هرج و مرج به وجود آمده در مسکو سر بر می‌آورند.
با این حال واقعیت این است که آخرین باری که روس‌ها به یکباره رهبر کشورشان را سرنگون کردند، سال 1917 بوده و با توجه به عدم وجود مخالفانی سازمان‌یافته، هیچ تضمینی وجود ندارد کسی که جانشین پوتین می‌شود ذهنیت متفاوتی داشته باشد. در همین حال، همانطور که نایال فرگوسن، یک مورخ استدلال کرد، تصور اینکه تجربه روسیه باعث شود چین هم نظرش را در مورد تایوان تغییر دهد، ممکن است اشتباه باشد. چین که اقتصاد بسیار بزرگ‌تری نسبت به روسیه دارد، ممکن است از ناتوانی غرب در کنار گذاشتن منابع سوخت‌ فسیلی روسیه و امتناع ناتو از به خطر انداختن مستقیم امنیت اعضایش تنها برای کمک به اوکراین، احساس خرسندی کند.
سناریوی دوم: توافق صلح
امانوئل ماکرون، رئیس‌جمهوری فرانسه، مصرانه گفته است که همچنان دستیابی به یک توافق صلح از طریق مذاکره برای جنگ اوکراین امکان‌پذیر است. رئوس کلی بالقوه یک چنین توافقی می‌تواند به طور قابل توجهی متفاوت باشد و مشخص نیست که غرب - و خود مردم اوکراین – زیر بار اعطای چه میزان امتیازاتی از جانب اوکراین بروند.
کشورهای اروپای غربی انگیزه زیادی برای بازگشت به وضعیت عادی اقتصادی دارند. با بروز نشانه‌هایی از کاهش اثر تحریم‌ها، مجازات‌ها علیه روسیه لزوما سخت‌تر می‌شوند و این فقط به روسیه آسیب نمی‌زند. به نظر می‌رسد افزایش هزینه‌های زندگی به عنوان بزرگترین تهدید برای کمپین ماکرون به منظور کسب پیروزی مجدد در انتخابات مطرح باشد و در آلمان، اولاف شولتس، صدراعظم این کشور هشدار داد که چشم‌پوشی از نفت و گاز روسیه باعث ایجاد رکود خواهد شد.
ویکتوریا نولند، معاون وزیر امور خارجه آمریکا روز چهارشنبه به یک کانال روس‌زبان مورد حمایت آمریکا گفت: اگر قرار باشد ما یک راه‌حل حاصل از مذاکره برای این درگیری داشته باشیم، به موجب آن باید نیروهای روسیه از اوکراین خارج شوند، از حاکمیت و تمامیت ارضی اوکراین در آینده محافظت شود و بازسازی اوکراین تضمین شود، در آن صورت تحریم‌ها ممکن است لغو شوند.
او ادامه داد: شما می‌توانید سناریویی را متصور شوید که در آن به تدریج در قبال اقداماتی برای خروج نیروهای روسیه از اوکراین، تحریم‌ها را بردارید. ما هنوز تا رسیدن به آن نقطه خیلی فاصله داریم.
ولودیمیر زلنسکی، رئیس‌جمهوری اوکراین قبلاً اعلام کرده بود که مشکلی با کنار گذاشته شدن نامزدی اوکراین برای عضویت در ناتو ندارد. پوتین همچنین ممکن است بتواند در ازای خروج روسیه از عمده مناطق اوکراین، برخی از مناطق آن را استخراج کند - مثلاً با تقبل کریمه و دونباس بدون مناقشه بیشتر اوکراینی‌ها کنار بکشد.
اگر اوکراین به دو قسمت تقسیم شود، اتحادیه اروپا می‌تواند مسئولیت پرطمطراق بازسازی سمت آزاد اوکراین را بر عهده بگیرد. این یک تضاد به سبک آلمان غربی و شرقی ایجاد می‌کند تا دوباره روی اینکه سبک زندگی پیشنهادی مسکو چقدر بد است، مانور بدهند. (به یاد داشته باشید: ما هنوز خواهان خروج پوتین هستیم). همچنین وجود یک جبهه دوفاکتو بین اتحادیه اروپا و روسیه در محل رودخانه دنیپر نیز به ویژه با در نظر گرفتن سناریوی تصرف اوکراین از سوی پوتین و منتقل شدن این جبهه به مرزهای لهستان، ‌اسلواکی، مجارستان و رومانی جذاب به نظر می‌رسد.
سناریوی سوم: تداوم جنگ
وزارت دفاع آمریکا تخمین می‌زند که این جنگ می‌تواند برای یک دهه ادامه یابد. در واقع، هیچ نشانه‌ای مبنی بر اینکه یکی از طرفین آماده مذاکرات صلح جدی در آینده‌ای نزدیک باشند، وجود ندارد.
زلنسکی حتی از مطرح کردن موضوع عقب‌نشینی از مواضع و قلمرو تا زمانی که روس‌ها نیروهایشان را به مواضع قبل از 24 فوریه برگردانند، خودداری می‌کند و یک امتیاز بالقوه دیگر او یعنی متعهد شدن به بی‌طرفی اوکراین مستلزم برگزاری یک همه‌پرسی قانون اساسی است که سازماندهی آن غیرممکن است. در همین حال، در ارزیابی‌های مقامات اطلاعاتی غرب استدلال می‌شود که پوتین حتی نمی‌داند که چقدر اوضاع برای او بد پیش می‌رود و مشاورانش او را در جهل توام با خوش خیالی نگه می‌دارند. کاهش اثر تحریم‌ها علیه روسیه عزم مسکو را شدیدتر می‌کند، در حالی که رهبران غربی هم به شدت از تشدید فشارها بر رای‌دهندگان کشورهایشان اکراه دارند.
درگیری نظامی جاری در اوکراین چیزی شبیه به یک سوریه در اروپای شرقی ایجاد می‌کند. ناتو روی امتناع خود از مستقر کردن نیروهایش در عرصه میدانی این جنگ یا شلیک به هواپیماهای روسی در آسمان، محکم و متحد می‌ایستد. اوکراینی‌ها، علی‌رغم اشتیاق و انضباط‌شان، تعدادشان برای آنکه بتوانند از کی‌یف و دیگر نقاط کلیدی در برابر آزار و اذیت‌های روسیه دفاع کرده و به یک ضد حمله واقعی دست بزنند، خیلی کم است.
یک مقام غربی اظهار کرد: لحظه‌ای فرا خواهد رسید که در آن نیروهای روسی به این نتیجه خواهند رسید که تلاش‌هایشان در ماریوپل کافی بوده و سپس چشم به عزیمت به سمت شمال و تلاش برای اجرای یک عملیات پوششی گسترده‌تر خواهند داشت.
جنیفر کافارلا، رئیس کارکنان در انستیتوی مطالعه جنگ مستقر در آمریکا گفت، همچنان که روس‌ها موفق به تصرف شهرها می‌شوند، بزرگترین امید نیروهای اوکراینی استفاده از تکنیک‌های چریکی برای جلوگیری از تبدیل شدن یک عملیات نظامی به یک واقعیت سیاسی است. در ادامه دور کردن منابع روسیه از خطوط مقدمی که تحکیم‌تر شده‌اند یک ""تغییر آرایش بسیار پرهزینه"" خواهد بود.
پوتین در صورتی که امید زیادی به حفظ عملی اوکراین نداشته باشد، تخریب سیستماتیک را انتخاب می‌کند و هزینه بازسازی این کشور را بسیار زیاد خواهد کرد. ممکن است روسیه هرگز برنده نشود، اما در آن صورت اوکراین جمعیت و اقتصاد خود را از دست می‌دهد.
واقعیت این بوده که ناتو برای جلوگیری از جنگ جهانی سوم، به دور از جنگ مانده است. اما یک جنگ طولانی عواقب جهانی دارد. پناهجویان اوکراینی که به غرب سرازیر می‌شوند، نخواهند توانست به خانه‌های خود بروند. و آنها تنها تازه‌واردان به غرب نخواهند بود؛ مردمانی از خاورمیانه، آفریقا و آسیای میانه که تحت تاثیر خطرات سقوط اقتصاد روسیه و توقف صادرات موادغذایی قرار گرفته‌اند، مشکل مهاجرت را در دموکراسی‌های غربی تجدید می‌کنند.»
                           ",https://www.asriran.com/003Urm
833637,۱۴۰۱/۰۱/۱۶,فرهنگی/هنری,پوریا پورسرخ: به مرحله تنفر از حرفه‌ام رسیده‌ام!,. حقیقتش را بخواهید بسیاری از فیلم هایم را هنوز ندیده ام و بعضی از دوستانم هم می‌گویند که ای کاش این نقش را بازی نمی کردی و من می گویم شما متوجه شدید اما خودم نشدم! چندباری آمدم فتوسنتز کنم اما نشد.,"پوریا پورسرخ درباره حرفه‌ی بازیگری تصریح کرد: هیچ کجا تا به حال این حرف را نزده‌ام اما به مرحله‌ای رسیده‌ام که از حرفه‌ام به تنفر رسیده‌ام.

به گزارش ایسنا، پوریا پورسرخ که در سریال نوروزی «دردسرهای شیرین» ایفای نقش داشت، در برنامه «رخ به رخ» حاضر شد و درباره موضوعاتی چون حس ناخوشایندش نسبت به بازیگری، خاطره خوبش با مرحوم خسرو شکیبایی و همبازی شدن با پسرش و همچنین اتفاقاتی که از دو سال گذشته برایش افتاده است صحبت کرد.
این بازیگر سینما و تلویزیون ابتدا به بازی‌اش در فیلم سینمایی «روز سوم» اشاره کرد و گفت: گریم نقش رضا در فیلم «روز سوم» را خیلی دوست داشتم، بگذریم که بعد از این گریم حجم‌ موهایم نصف شد. به نظرم همه در این فیلم بهترین نسخه خودشان بودند اما بعدها برخی از همکاران لذت حضور در این فیلم را از دماغم درآوردند و هجمه‌ای شد که دلیلش را هم نفهمیدم. 
خوشحالیِ همکارانم برای هم از ته دل نیست
وی خاطرنشان کرد: به نظرم باید این فرهنگ نادرست در میان شرکت‌کنندگان جشنواره‌ها اصلاح شود، یعنی حتی من پوریا پورسرخی که امسال در جشنواره فیلم نداشته‌ام هم فکر می کنم حقم در جشنواره خورده شده است؛ در حالی که چهار داور حضور داشتند و طبق سلیقه، متر و معیار و یا هر چیز دیگر انتخابی دارند. نمی شود که من به زمین بازی بیایم اما وقتی که دیدم نظر داور مثل نظر من نیست قاعده را عوض کنم. صادقانه بگویم کف و دستی که همکاران بازیگرم در جشنواره های خارجی برای موفقیت هم می زنند، این خوشحالی را از ته دل بین همکاران خودم ندیده ام.
پورسرخ در ادامه گفت: به نظرم اگر پنج یا ده روز بعد از فیلمبرداری فرصت باشد که برای ماندن یا رفتن در پروژه تصمیم گرفت، خیلی از کارهای نه چندان دلچسب در کارنامه ات ثبت نمی شد. گویا در پیش‌تولید کارها همه دوستان بن‌هور می سازند و پنج روز بعد از فیلمبرداری مشخص می‌شود کار چه بوده. حقیقتش را بخواهید بسیاری از فیلم هایم را هنوز ندیده ام و بعضی از دوستانم هم می‌گویند که ای کاش این نقش را بازی نمی کردی و من می گویم شما متوجه شدید اما خودم نشدم! چندباری آمدم فتوسنتز کنم اما نشد.
بازیگر سریال های ""کیمیا""، ""پایتخت""، صاحبدلان""، ""از سرنوشت"" و ""برف بی صدا می بارد"" همچنین درباره اهمیت به آراستگی ظاهرش اش گفت: به آراستگی معتقدم و احساس می‌کنم به نوعی احترام گذاشتن به مخاطب است. سعی می کنم اگر تا پارکینگ یا انباری هم می روم تا چیزی را بردارم، با لباس خانه دیده نشوم، مخصوصا که بسیار بدشانسم در این مواقع.

«صاحبدلان» را جور دیگری دوست دارم
پوریا پورسرخ با اشاره به حضورش در سریال های رمضانی تلویزیون، از مجموعه ""صاحبدلان"" به عنوان یکی از کارهایی که دوستش داشته یاد کرد و توضیح داد: حیف که در اوج بی تجربگی این سریال را بازی کردم. نویسنده این کار آقای طالب زاده بود و واقعا چه متن بی نظیری نوشته بود. به هر حال چه بخواهی یا نخواهی با نقشت قضاوت می‌شوی، من چند کار ماه رمضانی داشته‌ام اما سریال ""صاحب‌دلان"" را جور دیگری دوست دارم.
او در ادامه به یک خاطره از مرحوم خسرو شکیبایی اشاره کرد و گفت: خیلی خوش شانس بودم که با خسرو شکیبایی کار کرده‌ام. ایشان انسان بی نظیری بود که فکر می کنم خدا او را از بهشت فرستاده بود به زمین بیاید یک چرخی بزند و برود. یادم می آید گارد شدیدی نسبت به بازیگران تازه‌ وارد به عالم سینما وجود داشت، هرچند امروز بسیار کمتر شده و آن هم به خاطر درخششی  است که بخشی از این بازیگران تازه وارد از خود نشان دادند.
مرحوم شکیبایی انسان شریفی بود
پورسرخ یادآور شد: اولین بار که با آقای شکیبایی روبرو شدم استرس زیادی داشتم اما مرحوم خسرو شکیبایی با آغوش باز به من گفت تا به حال ندیدم در کاری بازی کنی اما ورودت را تبریک می‌گویم. در یک پلان با مرحوم شکیبایی همبازی بودم. یادم می‌آید که ایشان گفتند متن را حفظ نیستم و می خواهم تمرین کنم. به من گفت پوریا می آیی برویم متن را برایم بخوانی ما تا یک پارک رفتیم و من متن را خواندم خدا می داند که او این متن را حفظ بود و فقط این کار را برای رفع اضطراب و آمادگی بیشتر من انجام داد. اخیراً هم با پسرش پوریا در سریال ""برف بی صدا می بارد"" همبازی بوده‌ام که او هم مثل پدرش انسان شریفی است.
در ادامه پورسرخ در پاسخ به این پرسش که اگر بازیگر نمی‌شدی چه می‌کردی؟ گفت: یک پله بعد از عشق تنفر است. خیلی حرف بدی هست که دارم می‌زنم ولی من الان به مرحله تنفر به حرفه‌ام رسیده‌ام. خیلی بد است که این را می‌گویم می‌دانم، هیچ کجا تا به حال نگفته‌ام ولی نمی‌دانم چرا به این مرحله رسیدم.
این بازیگر ادامه داد: البته از روشی که در زندگی داشته‌ام راضی‌ام. همیشه به حال خوب خودم احترام گذاشتم و بهترین تصمیم را در لحظه حال گرفته‌ام، بنابراین آرامش داشته‌ام. به عنوان مثال از ترافیک متنفرم، بنابراین وقتی کارم تمام شده حتما وارد یک مسیر پرترافیک نمی‌شوم و شاید بزنم کنار و بخوابم.
دوست داشتم مهدکودک داشتم
وی اظهار کرد: اگر بازیگر نمی‌شدم رشته درسی خودم فیزیولوژی گیاه را دوست دارم ولی یک حرفه دیگر را که خیلی دوست دارم آجیل فروشی است چون عاشق آجیلم ولی شاید خنده‌ات بگیرد امیرعلی، من عاشق شغل مهد کودک هستم. همیشه گفتم چقدر جالب است آدم یک مهد کودک داشته باشد ولی معتقدم سخت‌ترین کار دنیاست و مسئولیت سنگینی دارد ولی همیشه یکی از آرزوهایم است.
پورسرخ در پاسخ به این پرسش که از نگاه شما مختصات یک انسان خوشبخت چیست؟ اینگونه گفت: مادربزرگم  خدا رحمتش کند یک جمله داشت می‌گفت من از خدا هیچی نمی‌خواهم جز تن سلامت، فکر راحت و مال فراوان. خیلی خلاصه و مختصر و مفید بود ولی فول پکیج همه چیز را شامل می‌شد. حس می‌کنم خوشبختی در آن نسل بیشتر بود با اینکه امروز تکنولوژی در خدمت بشر است، حتی فیلم‌های آن نسل هم حس بهتری داشت.
بازیگر ""برف بی صدا می بارد"" سپس در پاسخ به اینکه از چه روشی استفاده می‌کند که حالش بهتر شود؟ خاطرنشان کرد: هیچ وقت حسود و بدخواه نبوده‌ام، همیشه حالم با حال خوب اطرافیانم بهتر است، حتی آدم‌هایی که شاید نشناسم. در سفر زندگی‌ام خودم را قهرمان زندگی خودم می‌دانم، البته به این معنا نیست که همیشه عملکرد خوبی داشته‌ام اما طبق آگاهی ام تصمیم گرفتم. سعی می‌کنم در محیط‌های خوب باشم یا اگر نیستم با فکرهای خوب حالم را خوب کنم.
پورسرخ درباره اینکه چه چیزی بیش از هر چیز دیگری او را می‌ترساند؟ گفت: بیماری، کلا من از دوران کرونا بسیار این ترس در وجودم رخنه کرده است. ترس بیماری عزیزان، ترس از دست دادن‌شان مرا می ترساند. در این دو سال اتفاقات خوب زیادی برای من افتاد ولی یکی از دلایلی که آن ها را رسانه ای نکردم این بود که خواستم در میان این همه از دست دادن، شادی ام را به رخ نکشم.
وی اضافه کرد: اگر به عقب برگردم احتیاط بیش از حد و محاسبه بیش از اندازه را عوض می‌کنم. یکی از دوستان‌مان جمله خوبی دارد که می‌گوید موفقیت آن سوی ترس است، از شکست نترس. خیلی جاها گفتم اصلا ولش کن وارد زمینش نمی‌شوم اما اشتباه بود.
پوریا پورسرخ تاکید کرد: این خیلی بد است که ما زود احساس خستگی و پیری می‌کنیم. مد شده که همه از بدبختی‌هایی می‌گویند که قبل از رسیدن به جایگاهی کشیده‌اند. به خودی خود تلاش کردن ارزشمند است اما نه اینکه برای جلب توجه باشد، به ویژه که بخش زیادی از صحبت‌ها صحت ندارد.
او سپس درباره حال و هوای ماه مبارک رمضان گفت: سفره افطاری حال خیلی خوبی دارد، حتی برای کسی که روزه نمی‌گیرد هم حس خوبی دارد. به شدت عاشق آشپزی هستم و در آن ادعا دارم. اگر می‌توانستم رژیم بگیرم مربیانم می‌گفتند می‌توانستی روی سکو بروی. من در گذشته خیلی خجالتی بودم و تصور بازیگر شدن نداشتم. علاقه‌مند به ورزش بودم. سعی کردم روابط عمومی ام بهتر شود و بعد در مسیری قرار گرفتم که بازیگر شدم.
استقلالی ام
همچنین بحث فوتبال موضوعی بود که پورسرخ به آن علاقه نشان داد و در این باره توضیح داد: به شدت فوتبالی و اتفاقا استقلالی هم هستم ولی معمولا نمی‌گویم و خیلی کری نمی‌خوانم حتی در صفحه شخصی ام هم نمی‌گویم چون ظرفیت‌ها را نمی‌شناسم. از خارجی‌ها طرفدار رئال‌مادرید و منچستر هستم. رونالدو هر جا برود ما دنبالش هستیم چون واقعا انسان ویژه ای است و خیلی زندگی شخصی جالبی هم دارد. من خیلی دوستش دارم چون به نظرم الگو ترین بازیکن تاریخ است. از بازیکن های ایرانی طرفدار ووریا غفوری هستم. از قدیمی‌ترها هم ناصر حجازی بی نظیر است. منصور پورحیدری یکی از دلایل اصلی‌ای بود که من استقلالی شدم. علی کریمی، علی دایی و علی پروین را هم خیلی دوست دارم. محمدرضا شکورزاده را هم خیلی دوست دارم.
این بازیگر در پایان صحبت هایش گفت: اگر بخواهم فیلم خودم را بسازم از این ترکیب استفاده می کنم که آقای لطیفی حتما کارگردان، مدیر فیلمبرداری آقای کلاری، امین حیایی، جواد عزتی، مجید واشقانی و امیر جعفری هم بازی کنند. سعی می کنم فیلمنامه را خودم بنویسم که نقش خودم را بیشتر کنم!
به گزارش ایسنا، دومین قسمت از برنامه ""رخ به رخ"" ویژه ماه مبارک رمضان شامگاه دوشنبه، ۱۵ فروردین ماه ساعت ۲۳ و ۳۰ دقیقه با حضور پوریا پورسرخ از شبکه دو سیما پخش شد.
                           ",https://www.asriran.com/003Url
833632,۱۴۰۱/۰۱/۱۶,سیاسی,زلنسکی پس از حضور در بوچا به مادران سربازان روس گفت: چطور فرزندانتان به جلاد تبدیل شدند؟ (فیلم),زلنسکی در پیام ویدئویی پس از انتشار تصاویر قتل عام مردم بوچا به زبان روسی گفت: «می‌خواهم مادر هر سرباز روس، اجساد مردم بوچا، ایرپین، هُستُمِل را ببیند. آنها چه کار کردند؟ چرا کشته شدند؟ مردی که سوار دوچرخه‌اش از کوچه رد می‌شد، چه کرد که‌ کشته شد؟,کد ویدیو  دانلود    فیلم اصلی                                     ,https://www.asriran.com/003Urg
833636,۱۴۰۱/۰۱/۱۶,بین الملل,روسیه، مداخله آمریکا در پاکستان را بی‌شرمانه خواند,تحولات سیاسی در پاکستان شکی باقی نمی‌گذارد که ایالات متحده قصد دارد عمران‌خان نخست‌وزیر پاکستان را مجازات کند.,"سخنگوی وزارت امور خارجه روسیه مداخله ایالات متحده در امور داخلی پاکستان را شرم‌آور دانست و گفت: واشنگتن درپی مجازات عمران‌خان به دلیل سفر رسمی وی به مسکو و دیدار با پوتین است.


به گزارش ایرنا، رسانه‌های پاکستانی روز سه‌شنبه این اظهارات را به نقل از «ماریا زاخارووا» عنوان کردند؛ جایی که وی موضع گیری ایالات متحده آمریکا علیه سیاست مستقل خارجی پاکستان و سفر اخیر نخست وزیر این کشور به روسیه را به شدت مورد سرزنش قرار داد.
وی اظهار داشت: تحولات سیاسی در پاکستان شکی باقی نمی‌گذارد که ایالات متحده قصد دارد عمران‌خان نخست‌وزیر پاکستان را مجازات کند.
سخنگوی وزارت امور خارجه فدراسیون روسیه آمریکا و همتایان غربی آن را را به اعمال ""فشار ناهنجار"" بر نخست وزیر پاکستان و تعیین اولتیماتوم برای دولت این کشور متهم کرد.
وی افزود که نخست وزیر پاکستان به طور مرتب از مداخله خارجی و توطئه علیه وی برای براندازی دولت سخن گفته است لذا روسیه امیدوارم است تا مردم پاکستان با حضور در انتخابات آتی از این شرایط مطلع باشند.
«سعید خطیب زاده» سخنگوی وزارت امور خارجه جمهوری اسلامی ایران روز گذشته در نشست خبری خود درباره تحولات اخیر در پاکستان گفت: از نزدیک اتفاقات پاکستان را رصد می‌کنیم و تحولات در کشور دوست و برادر پاکستان از اهمیت جدی برخوردار است و در نظام پارلمانی پاکستان این تحولات طبیعی است و همه باید اطمینان حاصل کنیم مردم پاکستان بدون دخالت خارجی و مداخله‌ای سرنوشت کشور خود را رقم بزنند. روابط بسیار خوبی با دولت پاکستان داریم و در همین چارچوب تلاش کردیم روابط را حفظ کنیم.
به رغم تاکید نخست وزیر پاکستان مبنی بر دخالت آمریکا در امور کشورش، سخنگوی وزارت امور خارجه آمریکا در واکنش به تحولات اخیر در پاکستان و مواضع رهبران این کشور علیه مداخله خارجی مدعی شد که واشنگتن معتقد به برتری قانون و نظام دمکراتیک است و از هیچ حزب سیاسی خاصی در پاکستان حمایت نمی‌کند.
وزارت امور خارجه پاکستان هفته گذشته در واکنش به اظهارات تهدیدآمیز واشنگتن علیه اسلام‌آباد و موضع گیری علیه سیاست مستقل خارجی پاکستان به ویژه سفر عمران‌خان به مسکو همزمان با آغاز رویارویی نظامی روسیه و اوکراین، کاردار آمریکا در اسلام‌آباد را احضار کرد.

                           ",https://www.asriran.com/003Urk
833590,۱۴۰۱/۰۱/۱۶,عمومی,پارتیشن دو جداره شیشه ای,,"پارتیشن های دو جداره شیشه ای با آنکه بیشترین قیمت را در بین انواع پارتیشن های اداری دارند ، به دلیل مزایای فراوانشان ، از محبوبیت بالایی نیز برخوردار هستند.

پارتیشن دوجداره شیشه ای از نظر فنی و کاربردی برای تفکیک انواع فضاهای اداری ، تجاری ، ورزشی ، درمانی و حتی مسکونی مناسبترین ، گزینه است. تنها عیبش این است که هزینه اش از سایر پارتیشن ها بالاتر است. به کمک این پارتیشن هم فضاهای بزرگ را می توان به خوبی تفکیک کرد ، هم فضاهای کوچک را. با امکانات منحصر به فردی که پارتیشن دوجداره شیشه ای دارد ، هیچ گونه نگرانی بابت حریم خصوصی افراد در محیط های کاری وجود نخواهد داشت. در صورتی که مایل به دریافت مشاوره رایگان تلفنی در خصوص پارتیشن های دوجداره شیشه ای و استعلام قیمت برای خرید آن هستید ، به وبسایت نوین پارتیشن مراجعه و با کارشناسان واحد فروش این مجموعه تماس حاصل فرمایید.
ویژگی ها و مزایای پارتیشن دوجداره شیشه ای



هم برای فضاهای بزرگ و هم برای فضاهای کوچک مناسب است.


پارتیشن دوجداره شیشه ای بی تردید برای تفکیک فضاهای بزرگ کاملا مناسب است و در چنین فضاهایی جلوه خاصی پیدا می کند. اما مزیت مهمش این است که بر خلاف برخی از انواع پارتیشن اداری ، برای فضاهای کوچک هم  بسیار مناسب است. در فضاهای کوچک ، استفاده از این نوع پارتیشن ، علاوه بر اینکه سبب ایجاد فضای تفکیک شده ، زیبا و بسیار مدرن می شود ، باعث می شود که فضا حتی بزرگتر از آنچه هست به نظر بیاید.


عایق بسیار خوبی است.


این پارتیشن ها همانطور که از اسمشان پیداست از دو جداره شیشه ای ساخته و توسط قاب یا فریم آلومینیومی مهار می شوند. این دو جداره کاملا موازی بوده و در فاصله چند سانتی متری از هم قرار دارند. این ترکیب دو جداره ، مزیتهای بسیار مهمی ایجاد می کند. یکی اینکه این نوع پارتیشن را به عایق بسیار خوبی در برابر صدا و همچنین گرما و سرما تبدیل می کند. عایق صدا بودن پارتیشن ها ، معمولا برای اتاق مدیریت یا اتاق جلسات یا فضاهایی که سکوت ، لازمه کار در آنهاست ، بسیار حایز اهمیت است.


حریم خصوصی را به خوبی حفظ می کند.


یکی از نگرانی های افراد در فضاهای تفکیک شده ، حفظ حریم خصوصی شان است. متاسفانه تصور نادرستی در باره پارتیشن های شیشه ای وجود دارد که با این پارتیشن ها حریم خصوصی افراد از بین می رود. در پارتیشن دوجداره شیشه ای ، این نگرانی به دو طریق قابل رفع است. اول اینکه  در فضای خالی بین دو جداره شیشه ای ، می شود پرده کرکره ای نصب کرد. البته نصب پرده از امکانات کاملا اختیاری است و به سلیقه و خواست مشتریان گرامی بستگی دارد. دومین راه هم این است که از شیشه های مات یا طرح دارد استفاده شود. به روش سند بلاست ، هر نوع طرحی را می توان روی شیشه حک کرد. این طرح می تواند بسیار ساده باشد ، مثل نوارهای باریک یا پهن روی شیشه و می توان طرح پیچیده ای باشد مانند لوگوی شرکت یا شعار و متن. به هر حال به این روش هم می توان محیط کار را به فضای شیک تری تبدیل کرد و هم مانع دید فضاهای پشت شیشه شد.


استحکام بسیار بالایی دارد.


شیشه ها را در این نوع پارتیشن ، سکوریت می کنند تا استحکام شان بالا برود. معمولا این شیشه ها تا 8 برابر شیشه های معمولی استحکام دارند و احتمال شکسته شدن شان نزدیک به صفر است. اما اگر به هر دلیلی بشکنند ، به تکه های ریزی تبدیل می شوند که ایمن هستند. به علاوه ، مهار کردن دو لایه شیشه سکوریت در فریم آلومینیومی ، استحکام کل دیواره را به میزان قابل توجهی افزایش خواهد داد.


محدودیت کاربری ندارد.


از پارتیشن دوجداره شیشه ای برای همه انواع کاربری ها می شود استفاده کرد: کاربری های اداری و تجاری ، فضاهای آموزشی ، بهداشتی و درمانی ، سالن های زیبایی ، سالن های ورزشی ، محیطهای مسکونی ، سالن های پذیرایی ، اقامت گاه ها و همه مکان هایی که به تفکیک فضا نیاز دارند. از این پارتیشن به دلیل ضد آب بودن حتی می توان به عنوان دیواره حمام در داخل اتاق خواب یا در سوییت های مسکونی  و هتل ها نیز استفاده کرد.


بسیار سریع آماده و نصب می شود.


زمان آماده سازی و نصب پارتیشن دوجداره شیشه ای بسیار پایین است. طبعا این مزیت بسیار مهمی است هم برای شرکت هایی که قصد دارند کارشان را در مکان جدیدی آغاز کنند و هم برای سازمان هایی که قصد دارند فضای فعلی خود را تفکیک کنند. چنین شرکت ها یا سازمان هایی لازم نیست زمان زیادی را صرف تفکیک و آماده سازی فضاهای داخلی کنند.

معایب پارتیشن دوجداره شیشه ای
در واقع باید گفت که با توجه به همه انواع پارتیشن اداری موجود در بازار ، پارتیشن دوجداره شیشه ای فقط یک عیب دارد ، آن هم اینکه هزینه تمام شده اش از سایر پارتیشن ها بالاتر است. با این حال مزایایش در حدی است که مشتریان پر و پا قرص خود را دارد و بسیاری از مشتریان در جلسه مشاوره و انتخاب نوع پارتیشن ، به سادگی و بدون هیچ تردیدی سایر پارتیشن ها را از لیست انتخابهایشان حذف و صرفا پارتیشن دوجداره شیشه ای را انتخاب می کنند.
اگر شما هم قصد خرید پارتیشن دارید ، لطفا برای کسب اطلاع بیشتر به وبسایت نوین پارتیشن مراجعه فرمایید. کارشناسان ما در این مجموعه آماده ارایه مشاوره رایگان تلفنی به شما عزیزان خواهند بود.                           ",https://www.asriran.com/003Ur0
833635,۱۴۰۱/۰۱/۱۶,بین الملل,فرمانده نیروی دریایی آمریکا: زمان حمله چین به تایوان قابل‌ پیش‌بینی نیست,آدمیرال ساموئل پاپارو، فرمانده ناوگان اقیانوس آرام نیروی دریایی آمریکا همچنین بر اهمیت «هوشیاری مداوم» تاکید کرد.,"یکی از فرماندهان نیروی دریایی آمریکا گفت، زمان تلاش احتمالی چین برای بازپس گرفتن تایوان با اعمال زور، پیش‌بینی ناپذیر است. او همچنین گفت ظاهرا پکن دارد از حمله روسیه به اوکراین درس می‌گیرد.

به گزارش ایسنا، به نقل از وبسایت روزنامه ساوت چاینا مورنینگ پست، آدمیرال ساموئل پاپارو، فرمانده ناوگان اقیانوس آرام نیروی دریایی آمریکا همچنین بر اهمیت «هوشیاری مداوم» تاکید کرد.
او ظاهرا در اظهارات خود، نظرات فیلیپ دیویدسون، فرمانده سابق ناوگان هند - اقیانوس آرام آمریکا را مورد انتقاد قرار داد که در سال گذشته گفته بود ممکن است چین در «شش سال آینده» به تایوان حمله کند.
پاپارو سخنان دیویدسون را بر اساس سخنرانی‌های رهبران چین توصیف کرده و به خبرنگاران گفت: معتقدم که چشم‌انداز یک وحدت اجباری احتمالی، بسیار بسیار غیرقابل‌پیش‌بینی است.
او با اشاره به «عوامل متعدد و پیچیده‌ای» که در تصمیم‌گیری پکن در مورد الحاق تایوان با اعمال فشار نقش دارند - از جمله بررسی بحران اوکراین - گفت: خطاب به کسانی که باور دارند می‌توانیم به طریقی نفسی تازه کنیم، استراحت کنیم و یا کوتاه بیاییم باید بگویم من از چنین کاری حمایت نمی‌کنم، چون طبیعت بسیار غیرقابل پیش‌بینی است.
تایوان در سال ۱۹۴۹ و به‌دنبال یک جنگ داخلی از چین جدا شد و چین از همان سال تا به امروز تلاش کرده این جزیره خودمختار را مجددا تحت سلطه خود درآورد.
همزمان با مشخص‌تر شدن وضعیت در اوکراین، توجهات به سوی تایوان جلب شده است، نقطه بحرانی نظامی که می‌تواند آمریکا را به مناقشه با چین کشانده و همچنین تهدید امنیتی قابل‌توجهی برای ژاپن به حساب بیاید. تایوان تنها ۱۷۰ کیلومتر با جزایر سنکاکوی ژاپن در دریای چین شرقی فاصله دارد. چین بر سر این مجمع‌الجزایر نیز ادعای مالکیت دارد.
ژاپن
این فرمانده آمریکا درباره همکاری‌های امنیت منطقه‌ای میان آمریکا و ژاپن گفت که هرگز چنین نزدیکی و همگرایی در این اتحاد درخصوص فهم استراتژی آمریکا در هند-اقیانوسیه ندیده است، استراتژی که به دنبال بازدارندگی در برابر تهاجمات احتمالی در این منطقه است، جایی که چین در آن جسورتر و قاطع‌تر شده است.
کره‌شمالی
پاپارو همچنین نسبت به آزمایش‌های تسلیحاتی مداوم کره شمالی ابراز نگرانی عمیق کرد، آزمایش‌هایی از جمله پرتاب یک موشک بالستیک قاره‌پییما در ۲۴ مارس.
او گفت، آمریکا در حال بررسی چند گزینه برای نمایش تعهد واشنگتن به امنیت کره‌جنوبی در پاسخ به رفتار تحریک‌آمیز کره شمالی است، اما از ارائه جزئیات بیشتر خودداری کرد.
در میان افزایش سرعت و مقیاس پرتاب‌ موشک‌های بالستیک پیونگ‌یانگ، ارتش آمریکا در میانه ماه مارس گفت که تمرینی نظامی با حضور جنگنده‌های نظامی انجام داده است که از یک ناو هواپیمابر در دریای زرد برخاستند.
                           ",https://www.asriran.com/003Urj
833633,۱۴۰۱/۰۱/۱۶,فرهنگی/هنری,«آلن دلون» آماده مرگ خودخواسته نیست,این بازیگر ۸۶ ساله تاکنون چندین بار در حمایت از اُتانازی صحبت کرده است که در سوئیس محل زندگی او امری قانونی است.,"در حالی که چندی پیش چند رسانه اخباری درباره تمایل «آلن دلون» ستاره سینمای فرانسه به مرگ خودخواسته منتشر کرده بودند، پسر این بازیگر این اخبار را انکار کرد.

به گزارش ایسنا به نقل از هافینگتن پست، «آلن-فابین» فرزند «آلن دلون» در واکنش به اخبار منتشر شده درباره تمایل پدرش به مرگ خودخواسته با انتشار مطلبی در صفحه اینستاگرام خود این شایعات را رد کرد. 
فرزند ستاره مشهور سینمای فرانسه در این مطلب نوشته: «معمولاً این کار را نمی‌کنم، اما این ماجرا از کنترل خارج شده و بیش از دو هفته است که در پیام‌هایم، در به اصطلاح «مجله‌ها» و در کامنت‌هایم می‌خوانم که پدرم قصد دارد با استفاده از اُتانازی (مرگ خودخواسته) به زندگی خود پایان دهد. اما این خبر جعلی است!»
این بازیگر ۸۶ ساله تاکنون چندین بار در حمایت از اُتانازی صحبت کرده است که در سوئیس محل زندگی او امری قانونی است. اواسط ماه مارس، پسر دیگرش «آنتونی» در مصاحبه با شبکه RTL گفته بود به پدرش قول داده که هر وقت زمانش برسد، به او در مرگ خودخواسته کمک کند. برخی از رسانه‌ها بر اساس این صحبت‌ها اعلام کردند «آلن دلون» از پسرش آنتونی درخواست کرده برای انجام مقدمات این کار به او کمک کند و حتی با خانواده‌اش نیز خداحافظی کرده است. 
«آلن-فابین» ضمن تکذیب این خبر با افزودن تصاویری از سایت هایی که اخبار جعلی در این باره مخابره می کنند، روش کار این روزنامه نگاران را محکوم کرده و از آنها خواسته پدرش را تنها بگذارند. او همچنین هشدار داده که در غیر این صورت گام بعدی دادگاه خواهد بود.
«آلن دلون» که بازی در ۸۰ فیلم از جمله چندین شاهکار سینمایی را در کارنامه دارد، اولین بار در سال ۱۹۶۰ و زمانی که ۲۵ سال داشت با بازی در فیلم «ظهر بنفش» توسط «رنه کلمنت» کارگردان فیلم کشف شد.
بسیاری از فیلم‌ها با بازی «آلن دلون» تبدیل به کلاسیک‌های سینما شدند و وی در طول دوران حرفه‌ای خود با کارگردانان نامداری چون «آنتونیونی»، «ویسکونتی»، «ملویل» و «گدار» همکاری کرد و در کنار بازیگران بزرگی چون «ژن گابن»، «عمر شریف»، «لینو ونتورا»، «کلودیو کاردیناله»، «مونیکا ویتی» و… مقابل دوربین رفت.
«دلون» اولین بار در سال ۱۹۶۱ با فیلم «لذت زندگی» قدم به جشنواره کن گذاشت و سپس با فیلم‌های «خسوف» (۱۹۶۲)، «یوزپلنگ» (۱۹۶۳) و «آقای کلین» (۱۹۷۶) حضور در جشنواره کن را تجربه کرد و در سال ۲۰۱۹ جایزه نخل افتخاری کن را دریافت کرد.
                           ",https://www.asriran.com/003Urh
833631,۱۴۰۱/۰۱/۱۶,اقتصادی,سرمایه‌گذاران خارجی با ۹۰ هزار یورو اقامت پنج ساله ایران را می‌گیرند,فرد سرمایه گذار، مدیران و کارشناسان خارجی وی و نیز مدیران و کارشناسان خارجی بنگاه های اقتصادی که سرمایه خارجی در آن بکار گرفته شده باشد، به علاوه همسر، فرزاندان ذکور زیر 18 سال و اناث مجرد و پدر و مادر تحت تکفل آنها نیز، از مزایای این مصوبه برخوردار خواهند شد.,"مدت زمان اعطای اقامت به سرمایه گذاران خارجی از سه به پنج سال و میزان سپرده گذاری مورد نیاز جهت این امر، از 250 هزاردلار به میزان 90 هزار یورو در مصوبه جدید هیئت دولت کاهش یافت.
به گزارش ایلنا، "" ابوالفضل کوده ئی"" مدیر کل دفتر سرمایه گذاری خارجی سازمان سرمایه گذاری و کمک های اقتصادی و فنی ایران با اعلام این خبر در گفتگو با شادا و با اشاره به تصویب پیشنهاد وزارت اقتصاد در هیئت دولت در خصوص ""کاهش میزان حداقل سرمایه یا سپرده"" و ""افزایش سال های مجوز اقامت"" برای سرمایه گذاران خارجی، هدف از این مصوبه را تشویق هر چه بیشتر اتباع کشور های خارجی و بویژه همسایه برای سرمایه گذاری در ایران اعلام کرد.
ابوالفضل کوده ئی موضوع اقامت در کشور میزبان (ایران) را به عنوان یکی از مهم ترین موضوعات  مورد توجه  سرمایه گذاران خارجی و اشخاص مرتبط با آنها  ارزیابی و عنوان کرد: بر همین اساس اصلاح مصوبه اعطای اقامت پنج ساله به سپرده گذاران و سرمایه گذاران خارجی که قبلا در سال 1398 به تصویب هیئت وزیران رسیده بود، مجدداً در دستور کار وزارت اموراقتصادی و دارایی و متعاقباً دولت قرار گرفت و پس از انجام اصلاحات لازم به تصویب کمیسیون اقتصادی دولت و  نهایتاً هیئت وزیران رسید.
وی اعلام کرد: تغییرات انجام شده در مصوبه جدید نسبت به مصوبه قبلی به این صورت است که میزان سپرده گذاری مورد نیاز جهت اعطای اقامت پنج ساله به اتباع خارجی از 250 هزاردلار در مصوبه قبلی به میزان 90 هزار یورو در مصوبه جدید کاهش یافته است.
مدیرکل دفتر سرمایه گذاری خارجی سازمان سرمایه گذاری و کمک های اقتصادی و فنی ایران ادامه داد: در همین راستا، علاوه بر موضوع فوق، موضوع  اصلاح ماده 35 آیین نامه اجرائی قانون تشویق و حمایت سرمایه گذاری خارجی نیز مد نظر وزارت امور اقتصادی و دارائی قرار گرفت و به موجب آن، اقامت سه ساله قابل اعطاء به سرمایه گذاران خارجی در ایران، (موضوع ماده 35 آیین نامه اجرایی قانون تشویق و حمایت سرمایه گذاری خارجی) از مدت 3 سال در قانون مصوب 1398 به پنج سال اصلاح و افزایش یافت.
وی تصریح کرد: بر این مبنا، فرد سرمایه گذار، مدیران و کارشناسان خارجی وی و نیز مدیران و کارشناسان خارجی بنگاه های اقتصادی که سرمایه خارجی در آن بکار گرفته شده باشد، به علاوه همسر، فرزاندان ذکور زیر 18 سال و اناث مجرد و پدر و مادر تحت تکفل آنها نیز، از مزایای این مصوبه برخوردار خواهند شد.
کوده ئی مخاطبان این مصوبه هیئت دولت را کلیه اتباع خارجی و یا متقاضیان خارجی اخذ اقامت پنج ساله کشورمان اعلام کرد که اقدام به سپرده گذاری بلند مدت در ایران کرده و با رعایت شیوه نامه مصوب مربوط به این آیین نامه، فرم درخواست را تکمیل و مدارک هویتی خود را ارائه داده باشند.
مدیرکل دفتر سرمایه گذاری خارجی سازمان سرمایه گذاری و کمک های اقتصادی و فنی ایران از متقاضیان  خواست، برای اطلاع از شیوه نامه مربوط به سپرده گذاری و همجنین قانون و آیین نامه اجرائی تشویق و حمایت سرمایه گذاری خارجی و نحوه برخورداری از خدمات مذکور، به پایگاه اینترنتی این سازمان به نشانی www.investiniran.ir   مراجعه کنند.
کوده ئی در ادامه اهمیت و ضرورت جذب منابع مالی خارجی به کشور با توجه به رقابت موجود در این زمینه بین کشورهای منطقه (و بویژه همسایه) را به عنوان هدف اصلی ارائه این مصوبه  عنوان کرد.                           ",https://www.asriran.com/003Urf
833630,۱۴۰۱/۰۱/۱۶,سلامت,نابودی سلول‌های سرطانی با هل,این حقیقت که کاردامومین قرن‌ها به عنوان ادویه و اخیرا به عنوان یک مکمل استفاده می‌شود، نشان دهنده آن است که مصرف آن بی‌خطر بوده و ممکن است فوایدی برای سلامتی داشته باشد.,"نتایج مطالعه اخیر محققان ""دانشگاه کشاورزی و مکانیک فلوریدا"" آمریکا حاکی از آن است که ادویه ""هل"" می‌تواند سلول‌های سرطان پستان تهاجمی سه‌گانه منفی را از بین ببرد.
 
به گزارش ایسنا، محققان آمریکایی طی این مطالعه اظهار کرده‌اند که ترکیبات موجود در هل می‌تواند نویدبخش راهی نوین برای درمان سرطان پستان تهاجمی باشد.
 
براساس نتایج این مطالعه جدید، کاردامومین (Cardamomin) که یک ترکیب طبیعی موجود در ادویه هل و سایر گیاهان است می‌تواند پتانسیل درمانی خوبی برای سرطان پستان سه‌گانه منفی داشته باشد. این یافته‌ها همچنین نشان می‌دهد این ترکیب ژنی که به سلول‌های سرطانی کمک می‌کند تا از سیستم ایمنی فرار کنند را مورد هدف قرار می‌دهد.
 
حدود ۱۰ تا ۱۵ درصد از سرطان‌های پستان، سه‌گانه منفی هستند و این نیز به آن معنا است که آن‌ها گیرنده‌ای برای استروژن یا پروژسترون ندارند و مقادیر اضافی از پروتئینی به نام HER ۲ را تولید نمی‌کنند که این موضوع سبب می‌شود درمان این تومور‌ها دشوار باشد، زیرا این نوع از سرطان به درمان‌های مبتنی بر هورمون که برای انواع دیگر سرطان پستان استفاده می‌شود، پاسخ نمی‌دهند. آن‌ها همچنین تهاجمی‌تر هستند و میزان مرگ و میر آن‌ها نسبت به سایر سرطان‌های پستان بالاتر است.
 
دکتر ""پاتریشیا مندونکا"" (Patricia Mendonca) استادیار و تحلیلگر پژوهشی دانشگاه کشاورزی و مکانیک فلوریدا گفت: ایجاد یک درمان هدفمند برای سرطان پستان سه گانه منفی که هم ایمن و هم موثر باشد، چالش برانگیز بوده است. به همین دلیل، نیاز اساسی به بررسی گیاهان دارویی به عنوان روشی جدید برای مبارزه با این سرطان وجود دارد.
 
مندونکا تحقیقات جدید را در نشست سالانه انجمن آسیب شناسی تحقیقاتی آمریکا که از دوم تا پنج آوریل در فیلادلفیا برگزار می‌شود، ارائه خواهد کرد.
 
مندونکا در ادامه بیان کرد: این حقیقت که کاردامومین قرن‌ها به عنوان ادویه و اخیرا به عنوان یک مکمل استفاده می‌شود، نشان دهنده آن است که مصرف آن بی‌خطر بوده و ممکن است فوایدی برای سلامتی داشته باشد. تحقیقات ما نشان می‌دهد که کاردامومین پتانسیل درمان سرطان بدون عوارض جانبی را به اندازه سایر دارو‌های شیمی‌درمانی دارد.
 
در این مطالعه محققان بررسی کردند که چگونه کاردامومین بر بیان ژن لیگاند ۱ مرگ برنامه‌ریزی‌شده (PD-L ۱) که در سلول‌های تومور یافت می‌شود، تاثیر می‌گذارد. لیگاند ۱ مرگ برنامه‌ریزی شده در طول پیشرفت سرطان پستان، بیش از حد بیان می‌شود و نقش مهمی در کمک به سلول‌های سرطان پستان برای فرار از سیستم ایمنی بدن دارد.
 
در این مطالعه محققان از دو رده سلولی سه گانه منفی سرطان پستان که از نظر ژنتیکی متفاوت بودند، استفاده کردند. یکی از آن‌ها از زنان با اجداد آمریکایی آفریقایی تبار و دیگری از زنان اروپایی (قفقازی) گرفته شده بود. آن‌ها دریافتند که درمان با کاردامومین باعث کاهش وابستگی تک دوزی (a dose-dependent decrease) در زنده ماندن سلولی در هر دو رده سلولی می‌شود. این کار همچنین بیان لیگاند ۱ مرگ برنامه‌ریزی‌شده را در رده سلولی قفقازی کاهش داد، اما در رده سلولی آمریکایی آفریقایی تبار این اتفاق رخ نداد که این امر نشان می‌دهد سلول‌های نژاد‌های مختلف ممکن است به دلیل تغییرات ژنتیکی در بین نژادها، واکنش متفاوتی به کاردامونین نشان دهند.
 
مندونکا در ادامه افزود: این نخستین مطالعه‌ای است که در آن تاثیر مهار کنندگی کاردامومین بر بیان لیگاند ۱ مرگ برنامه‌ریزی‌شده و درمان سرطان پستان سه گانه منفی مورد بررسی قرار گرفته است.
 
محققان اظهار کردند که این تحقیق همچنان در حال انجام است. آن‌ها قصد دارند مطالعات بیشتری را در سلول‌ها و حیوانات انجام دهند تا اثربخشی این ترکیب را قبل از آزمایش روی افراد تایید کنند. آن‌ها همچنین می‌خواهند مکانیسم‌های دیگری را که ممکن است در خواص ضد سرطانی کاردامونین دخیل باشد، کشف کنند.                           ",https://www.asriran.com/003Ure
833627,۱۴۰۱/۰۱/۱۶,اجتماعی ,مجری تلویزیون خطاب به مسئولین: بگذارید امام رضا (ع) برای مردم بماند (فیلم),واکنش مجری تلویزیون به اظهارنظر استاندار خراسان رضوی درباره حواشی استادیوم مشهد: بگذارید امام رضا (ع) برای مردم بماند.,"کد ویدیو  دانلود    فیلم اصلی          
                           ",https://www.asriran.com/003Urb
833629,۱۴۰۱/۰۱/۱۶,سیاسی,سخنگوی دولت: در زمینه اتفاقات ورزشگاه امام رضا مشهد کوتاهی‌هایی صورت گرفته/ قطعاً با خاطیان برخورد می‌کنیم,رئیس‌جمهور در این خصوص به وزیر کشور دستور داد گزارش جامعی از تقصیرها ارائه کند؛ چون دولت اغماضی در کرامت شهروندان به ویژه بانوان نخواهد داشت,"علی بهادری جهرمی سخنگوی دولت درباره حواشی ایجاد شده در بازی بین ایران و لبنان در ورزشگاه مشهد و دستور برخورد رئیس‌جمهور با مقصران و خاطیان گفت: جمهوری اسلامی ایران سابقه برگزاری میزبانی رقابت‌های مقدماتی جام جهانی را داشته و حاشیه‌ای از حیث تماشاچیان نبود و نخواهد بود.
 
وی افزود: در خصوص حادثه مشهد مسئولان فدراسیون یا هیأت ورزش استان یا حوزه محلی هم در برنامه ریزی و هم در برگزاری مسابقه کوتاهی‌هایی داشتند که رئیس‌جمهور در این خصوص به وزیر کشور دستور داد گزارش جامعی از تقصیرها ارائه کند؛ چون دولت اغماضی در کرامت شهروندان به ویژه بانوان نخواهد داشت و قطعاً با خاطیان برخورد می‌کند.                           ",https://www.asriran.com/003Urd
833626,۱۴۰۱/۰۱/۱۶,اخبار سلامت,شناسایی ۱۶۴ بیمار مبتلا به سرخک در کشور,به تمام دانشگاه‌های علوم پزشکی هشدار دادیم که در جهت مقابله با این موضوع که تهدیدکننده موفقیت‌مان در عرصه ریشه‌کنی سرخک در کشور است، اقدامات لازم را انجام داده و در زمینه تکمیل واکسیناسیون اتباع غیر ایرانی حتماً برنامه‌ریزی کنند,"تسنیم: معاون بهداشت وزارت بهداشت با تأکید بر لزوم تزریق واکسن ام‌ام‌آر، تعداد موارد شناسایی شده سرخک در کشور را ۱۶۴ نفر اعلام کرد.
 
کمال حیدری، در حاشیه اجلاس روسای دانشگاه‌های علوم پزشکی کشور که به صورت ویدئوکنفرانس برگزار شد، درباره شیوع سرخک در کشور گفت: جمهوری اسلامی ایران در سال گذشته موفق به اخذ گواهی حذف سرخک از سازمان جهانی بهداشت شد، اما متأسفانه همزمان با این رویداد، در کشور همسایه‌مان افغانستان بیماری سرخک شایع شد و از طرفی، با توجه به مسائل سیاسی کشور افغانستان و مهاجرت عده زیادی از شهروندان افغانستانی به کشورمان و پراکندگی آن‌ها در نقاط و شهر‌های مختلف، برای ما دغدغه خاطر ایجاد کرده است، زیرا در استان‌های مختلف مواردی از این بیماری گزارش شد و به دلیل حساسیتی که در مورد این بیماری وجود دارد، به طور ویژه به آن پرداختیم.
 
وی درباره شمار مبتلایان به سرخک در کشورمان، بیان کرد: تاکنون حدوداً ۱۶۴ نفر در کشورمان به این بیماری مبتلا شده‌اند، باید توجه شود که سرخک، واگیردار است و احتمال اینکه به افراد بیشتری سرایت کند زیاد است؛ لذا هر کسی که روند واکسیناسیون ""ام‌ام‌آر"" را تکمیل نکرده، حتماً به مراکز بهداشت در سراسر کشور مراجعه کند. امیدواریم که با وجود تلاش هایمان برای مهار این بیماری، مجدداً درگیر نشویم.
 
وی افزود: در این راستا، به تمام دانشگاه‌های علوم پزشکی هشدار دادیم که در جهت مقابله با این موضوع که تهدیدکننده موفقیت‌مان در عرصه ریشه‌کنی سرخک در کشور است، اقدامات لازم را انجام داده و در زمینه تکمیل واکسیناسیون اتباع غیر ایرانی حتماً برنامه‌ریزی کنند، مخصوصاً در مناطقی که محل تجمع تبعه غیر ایرانی است، پوشش واکسیناسیون ام‌ام‌آر فراهم شده و به صورت فعال واکسیناسیون صورت می‌گیرد.
 
معاون بهداشت وزارت بهداشت ادامه داد: همچنین به بخش دولتی و خصوصی دستور آمادگی داده‌ایم تا در صورت مراجعه افراد مبتلا مراقبت و آزمایشات لازم سریعاً انجام شود.
 
وی گفت: اتباع افغانستانی که قصد رفت و آمد به کشورشان را دارند، توجه داشته باشند که حتماً واکسیناسیونشان را کامل کرده باشند، زیرا در حال حاضر در کشور افغانستان این بیماری شایع است.                           ",https://www.asriran.com/003Ura
833589,۱۴۰۱/۰۱/۱۶,سفر و تفریح,مکان های دیدنی نیویورک را بشناسید,,"نیویورک سیتی که به اختصار نیویورک نامیده می‌شود، پرجمعیت‌ترین شهر آمریکا است که در شرق این کشور واقع شده است. نیویورک دارای تاریخی غنی است و یکی از مکان‌هایی در آمریکا است که در قرون‌ هجدهم و نوزدهم، مهاجران زیادی از ایرلند و ایتالیا را در خود جای داده است. این کلانشهر از ۵ ناحیه‌ی معروف برانکس، بروکلین، منهتن، کویینز و استتن آیلند تشکیل شده‌است. نیویورک یکی از شهرهای بسیار معروف از نظر فرهنگی، سیاسی و اقتصادی است به گونه‌ای که آن را پایتخت جهان نامیده‌اند. نیویورک دارای دیدنی‌های بسیاری است که در سفر به این شهر نباید آنها را از دست داد. در این مطلب به برخی از مکان های دیدنی نیویورک اشاره می‌کنیم.

از میدان تایمز نیویورک بازدید کنید
میدان تایمز که با بیلبوردها و صفحه‌نمایش‌های عظیم و نور درخشان پوشانده شده، مکانی است که می‌توان آن را برای بازدید شبانه در نیویورک در نظر گرفت، اما این میدان در هر زمانی از روز هیجان‌انگیز است و جذابیت‌های خودش را دارد. اینجا محل برگزاری جشن‌های شب سال نو در نیویورک است که میدان و خیابان‌های اطراف پر از جمعیت می‌شود اما جذابیت منحصر به فرد خود را دارد. در یک انتهای آن مکانی عالی برای استراحت و تماشای منظره‌ی میدان وجود دارد. میدان تایمز قبلاً میدان لانگکر نام داشت و در سال 1904 به نام برج روزنامه‌ی نیویورک تایمز نام گذاری شد. موزه‌ی مادام توسو در میدان تایمز یکی از جاهای دیدنی است که باید حتماً به آن بروید. گنبد شیشه‌ای ساختمان نیز از میدان تایمز بیرون زده و مناظر فوق‌العاده‌ای دارد.
اهمیت پل بروکلین در چیست؟
پل معلق بروکلین، با طاق‌های سبک گوتیک و کابل‌هایش، یکی از شناخته‌شده‌ترین نقاط دیدنی شهر نیویورک و الهام‌بخش نسل‌هایی از شاعران، ترانه‌سراها و نقاشان است. ساخت این پل تاریخی که بر روی رودخانه‌ی شرقی از منهتن تا بروکلین کشیده شده است، در سال 1883 به پایان رسید و به این ترتیب لقب اولین پل معلق فولادی جهان را به خود گرفت. می‌توانید این پل را به هنگام کشتی‌‌سواری بر روی رودخانه و از یا سمت شرقی منهتن ببینید، اما بهترین راه برای درک این پل تجربه‌ی حضور روی آن است. بنابراین یک ساعت وقت بگذارید و از روی پل بروکلین عبور کنید. از پل می‌توان مناظر زیبایی از منهتن، رودخانه‌ی شرقی و فراتر از آن مجسمه‌ی آزادی را تماشا کرد. دوچرخه‌سواری روی پل نیز گزینه‌ی جذابی است، اما به یاد داشته باشید که تعداد گردشگران عابر پیاده و دوچرخه‌سواران روی این پل اغلب زیاد است.
گشت‌وگذار در خیابان پنجم
خیابان پنجم یکی از معروف‌ترین خیابان‌های خرید در آمریکا و بهترین منطقه‌ی خرید در نیویورک است. در این جا بسیاری از طراحان و برندهای بسیار معروف جهان، مانند کارتیه، تیفانی و برگردورف-گودمن فروشگاه‌های شاخص و منحصربه‌فرد خود را دارند و البته فروشگاه اپل و  فروشگاه پوشاک ساکس فیفث اونیو و همچنین بسیاری فروشگاه برند دیگر در این خیابان شیک قرار دارند. حتی اگر قصد خرید ندارید نیز می‌توانید از پیاده‌روی در خیابان پنجم لذت ببرید. بهترین منطقه‌ی این خیابان تقریباً از انتهای جنوبی پارک مرکزی شروع می‌شود و تا کتابخانه‌ی عمومی نیویورک، یعنی بین خیابان 60 و خیابان 40، امتداد دارد.

از وال استریت بازدید کنید
وال استریت معروف‌ترین مرکز تجاری جهان است که در هشت بلوک شهر از برادوی تا خیابان جنوبی امتداد دارد. این خیابان و اطراف آن مرکز برخی از مهم‌ترین مراکز خرید و فروش جهان از جمله بورس نیویورک، ناسداک و بورس تجاری نیویورک است. همچنین کلیسای چشمگیر ترینیتی و سالن فدرال در نزدیکی آن قرار دارند. به هنگام گشت‌وگذار در وال استریت، به دنبال مجسمه‎ی برنزی گاو پولساز در برادوی باشید. این مجسمه یکی از محبوب‌ترین جاذبه‌های گردشگری منطقه و یک فرصت عکاسی محبوب برای گردشگران و بازدیدکنندگان است. اگر قصد سفر به نیویورک را دارید، می‌توانید با خرید بلیط هواپیما استانبول به این شهر رفته و سپس در یک پرواز مستقیم، به نیویورک سفر کنید.
در مرکز لینکلن چه خبر است؟
مرکز لینکلن خانه‌ی باله‌ی شهر نیویورک، ارکستر فیلارمونیک نیویورک، اپرای متروپولیتن، مدرسه‌ی موسیقی جولیارد، تئاتر لینکلن سنتر و ارکستر جاز است و اگر قصد دارید به تماشای یکی از هنرهای نمایشی مانند باله، سمفونی یا اپرا بروید، احتمالاً یک شب را در مرکز لینکلن خواهید گذراند. این مرکز دارای 30 صحنه‌ی اجرای داخلی و خارجی است که شما می‌توانید در آن هنر نوازندگان، هنرمندان باله و اپرا را تماشا کنید و تقریباً مطمئن باشید که در طول مدت حضور شما در این شهر، یکی از این رویدادهای هنری عالی در آن برگزار می‌شود. بنابراین اگر  با خرید بلیط هواپیما به نیویورک سفر کرده‌اید، بازدید از مرکز لینکلن و تماشای یکی از آثار فاخر هنری در این مرکز را جزو برنامه‌ی خود قرار بدهید.
بازدید از یک رصدخانه‌ی جهانی
رصدخانه‌ی یک جهان یا وان ورلد که در بالای ساختمان تجاری وان ورلد ترید سنتر قرار دارد، یک سکوی رصدی است که مناظر فوق‌العاده‌ای را از طبقات 100، 101 و 102 این ساختمان در ارتفاع 550 متری از شهر ارائه می‌کند. سوار شدن به آسانسور این آسمانخراش بخشی از جاذبه‌های این بازدید است زیرا همانطور که بالا می‌روید، فیلم‌هایی مناظر اطراف نیویورک را به شما نشان می‌دهند که در طول سال‌ها از منظره‌ای روستایی به کلان شهری که امروز می‌بینید، تغییر شکل داده است. این ساختمان شیشه‌ای که از سرتاسر شهر قابل مشاهده است، سازه‌ای منحصر به فرد در خط افق منهتن است که اگر نزدیک پایه بایستید و مستقیم به بالا نگاه کنید، هرمی شکل به نظر می‌رسد.

ترمینال بزرگ مرکزی شهر نیویورک بسیار معروف است
ترمینال بزرگ مرکزی یا ایستگاه گرند سنترال جایی بسیار معروف است که آن را در بسیاری از فیلم‌های سینمایی مربوط به نیویورک دیده‌اید. این ترمینال یک ساختمان زیبای هنری است که برای اولین بار در سال 1913 به عنوان پایانه‌ای برای ایستگاه‌های مترو و قطار افتتاح شد. داخل و خارج ترمینال بزرگ مرکزی شهر قطعاً ارزش بازدید را دارد. در بیرون ترمینال و در خیابان 42، ستون‌هایی قرار دارد که سرستون‌هایی زیبا بر روی آنها نصب شده‌اند. در داخل ترمینال، پلکان بزرگ جذابی وجود دارد که می‌توانید در آن توقف کنید و به بیرون از محوطه خیره شوید. سقف بسیار زیبای این ترمینال، یک صحنه‌ی آسمانی را نشان می‌دهد. همچنین می‌توانید مجموعه‎ی گسترده‌ای از فروشگاه‌ها و رستوران‌های عالی را در داخل ترمینال بیابید.                           ",https://www.asriran.com/003Uqz
833625,۱۴۰۱/۰۱/۱۶,ورزشی,طراحی یک لباس متفاوت برای تیم ملی؛ سبز سنتی (عکس),طرحی برای لباس رسمی کاروان تیم ملی فوتبال ایران در مسابقات جام جهانی را مشاهده کنید.,,https://www.asriran.com/003UrZ
833624,۱۴۰۱/۰۱/۱۶,اجتماعی ,۳۹ فوتی و شناسایی ۴۶۱۵ بیمار جدید کرونا در کشور,یک هزار و ۴۴۰ نفر از بیماران مبتلا به کووید۱۹ در بخش های مراقبت های ویژه بیمارستان ها تحت مراقبت قرار دارند.,"روابط عمومی و اطلاع رسانی وزارت بهداشت از شناسایی ۴۶۱۵ بیمار جدید کووید۱۹ در کشور خبر داد.
مرکز روابط عمومی و اطلاع رسانی وزارت بهداشت اعلام کرد: تا کنون ۶۳ میلیون و ۹۸۸ هزار و ۸۵۳ نفر دُز اول، ۵۶ میلیون و ۹۹۷ هزار و ۳۱۷ نفر دُز دوم و ۲۶ میلیون و ۳۶۷ هزار و ۵۱۲ نفر، دُز سوم واکسن کرونا را تزریق کرده اند و مجموع واکسن های تزریق شده در کشور به ۱۴۷ میلیون و ۳۵۳ هزار و ۶۸۲ دُز رسید.
در شبانه روز گذشته ۱۱۸ هزار و ۲۵۲ دُز واکسن کرونا در کشور تزریق شده است.
از دیروز تا امروز ۱۶ فروردین ماه ۱۴۰۱ و بر اساس معیارهای قطعی تشخیصی، ۴ هزار و ۶۱۵ بیمار جدید مبتلا به کووید۱۹ در کشور شناسایی شد که ۴۷۷ نفر از آنها بستری شدند.
مجموع بیماران کووید۱۹ در کشور به ۷ میلیون و ۱۷۵ هزار و ۷۸۰ نفر رسید.
متاسفانه در طول ۲۴ ساعت گذشته، ۳۹ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۴۰۷ نفر رسید.
خوشبختانه تا کنون ۶ میلیون ۸۹۵ هزار و ۹۶۱ نفر از بیماران، بهبود یافته و یا از بیمارستانها ترخیص شده اند.
یک هزار و ۴۴۰ نفر از بیماران مبتلا به کووید۱۹ در بخش های مراقبت های ویژه بیمارستان ها تحت مراقبت قرار دارند.
تا کنون ۴۹ میلیون و ۷۱۷ هزار و ۸۴۷ آزمایش تشخیص کووید۱۹ در کشور انجام شده است.
در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.                           ",https://www.asriran.com/003UrY
833623,۱۴۰۱/۰۱/۱۶,بین الملل,انجام ۲۴ میلیون تست کرونا در یک روز در شهر شانگهای,شانگهای در مدت یک روز عملیات تست شناسایی آنتی ژنی ویروس کرونا را به پایان رساند. این شهر در روزهای اخیر و با موج جدید ابتلا به ویروس کرونا تعطیلی موقتی برقرار کرده بود.,"مقام های محلی شانگهای اعلام کردند کار جمع آوری نمونه های تست شناسایی کرونا برای ۲۴ میلیون نفر در یک روز را در راستای آخرین برنامه شهر برای مهار و مقابله با انتقال ویروس کرونا به پایان رسانده اند.


به گزارش ایرنا از پایگاه خبری «سی جی تی ان» چین، دفتر شهرداری شانگهای به رهبری گروه جلوگیری و کنترل ویروس کرونا در بیانیه ای اعلام کرد با همکاری فعالانه شهروندان محلی آخرین مرحله از جمع آوری نمونه های تست شناسایی کرونا در یک روز برای ۲۴ میلیون نفر به پایان رسید. 
شانگهای در مدت یک روز عملیات تست شناسایی آنتی ژنی ویروس کرونا را به پایان رساند. این شهر در روزهای اخیر و با موج جدید ابتلا به ویروس کرونا تعطیلی موقتی برقرار کرده بود. 
براساس بیانیه منتشر شده کارهای دیگری از جمله انجام تست شناسایی، کنترل های چندباره عبور و مرور افراد مبتلا به ویروس و ارزیابی و آنالیز شرایط کرونا انجام خواهد شد. پس از تکمیل تمامی مراحل، اقدامات کنترلی  براساس مقررات ملی مربوط و نتایج غربالگری بزرگ اجرا خواهد شد.
براساس اطلاعات کمیسیون بهداشت ملی چین بیش از ۳۸ هزار پزشک از ۱۵ منطقه و استان از سراسر چین به شانگهای آمده اند تا به مبارزه علیه همه گیری ویروس کرونا کمک کنند. در این میان ۲۷ هزار پزشک مسئول انجام تست های شناسایی و ۱۱ هزار پزشک دیگر در بیمارستان های موقت کار می کنند. 
مقام های محلی شانگهای  امروز صبح  ۲۶۸ مبتلای محلی  و ۱۳ هزار و ۸۶ ناقل بدون علامت گزارش کردند که در این میان بیش از ۹۲ هزار نفر که در تماس مستقیم با این افراد بودند  و بیش از ۱۱ هزار نفر که در درجه دوم تماس با این افراد بودند تحت نظارت پزشکی قرار گرفتند. 
کمیسیون بهداشت شهرداری شانگهای اعلام کرد کودکانی که به کرونا مبتلا شدند می توانند در صورتی که  تست شناسایی والدین شان نیز مثبت شده باشد با هم در بخش کودکان به شکل همزمان درمان شوند. 
پیش از فرا رسیدن دوشنبه (۸ فروردین) و آغاز قرنطینه شهر ۲۶ میلیون نفری شانگهای، کارگزاری ها، شرکت های مدیریت سرمایه و بازارهای سهام وال استریت چین که در سال گذشته رقم ۲۹۲ تریلیون دلار تراکنش مالی را ثبت کرد، کارمندان ضروری را فراخوانده و کیسه خواب و لوازم ضروری برای حضور دائمی آنان را در ادارات فراهم ساختند.
بیش از ۲۰ هزار بانکدار، معامله گر و دیگر کارمندان ادارات قلب اقتصادی چین در برج های منطقه لوجیازویی (Lujiazui) شانگهای شب را در محل کار گذراندند تا مرکز مالی دومین قدرت اقتصادی جهان در قرنطینه کووید - ۱۹ نیز به فعالیت خود ادامه دهد.

                           ",https://www.asriran.com/003UrX
833622,۱۴۰۱/۰۱/۱۶,بین الملل,کشتی لاکچری دوست پوتین توقیف شد,این قایق تفریحی از جمله دارایی‌های مرتبط با میلیاردر روس ویکتور وکسلبرگ است که گفته می‌شود از دوستان نزدیک پوتین است.,"دولت آمریکا یک قایق تفریحی بزرگ در اسپانیا متعلق به یک الیگارش روس با روابط نزدیک با ولادیمیر پوتین، رئیس جمهور روسیه را توقیف کرده است.
 
به گزارش خبرآنلاین به نقل از وب سایت اسکای نیوز، این اولین باری است که دولت ایالات متحده قایق تفریحی یک الیگارشی را از زمانی که این کشور در واکنش به تهاجم کرملین به اوکراین، گروه ویژه‌ای را برای هدف قرار دادن نخبگان روسی تشکیل داد، توقیف می‌کند.
 
وزارت دادگستری ایالات متحده که حکمی را از یک قاضی فدرال در واشنگتن دریافت کرده است، ادعا می‌کند که قایق بادبانی باید به دلیل نقض قوانین کلاهبرداری بانکی، پولشویی و تحریم‌های ایالات متحده ضبط شود.
 
خبرنگاران آسوشیتدپرس در محل حادثه، صبح روز دوشنبه شاهد ورود و خروج پلیس از کشتی بودند.
 
این قایق تفریحی از جمله دارایی‌های مرتبط با میلیاردر روس ویکتور وکسلبرگ است که گفته می‌شود از دوستان نزدیک پوتین است.
 
بر اساس اسناد وزارت خزانه داری ایالات متحده، او متحد نزدیک پوتین است و ریاست گروه رنووا مستقر در مسکو را بر عهده دارد، مجموعه‌ای که فلزات، معادن و سایر دارایی‌ها را در بر می‌گیرد.
 
تمام دارایی‌های آقای وکسلبرگ در ایالات متحده مسدود شده است و شرکت‌های آمریکایی از تجارت با او و نهادهایش منع شده اند.
 
وی اولین بار در سال ۲۰۱۸ و بار دیگر در ماه مارس سال جاری، اندکی پس از آغاز حمله به اوکراین، توسط ایالات متحده تحریم شد.
 
او همچنین توسط مقامات بریتانیا تحریم شده است.
 
بیش از ۱۰۰۰ الیگارشی و نهاد روسی از زمان تهاجم روسیه به همسایه‌اش توسط بریتانیا تحریم شده‌اند.
 
این اولین توقیف ایالات متحده از زمانی است که مریک گارلند، دادستان کل و جانت یلن، وزیر خزانه داری ایالات متحده، در پاسخ به تهاجم روسیه، یک گروه ضربتی به نام REPO - مخفف نخبگان، نیابتی‌ها و الیگارش‌های روسی - را تشکیل دادند.                           ",https://www.asriran.com/003UrW
833621,۱۴۰۱/۰۱/۱۶,اجتماعی ,دانشگاه تهران: قطع ۲۰۰ درخت در موسسه ژئوفیزیک دانشگاه تهران کذب محض است/ در حال جابه‌جایی درختان بودیم,شهبازی با اشاره به اینکه تلاش دانشگاه تهران پیگیری این موضوع از مسیرهای قانونی است گفت: ما به دنبال هیجان نیستیم و از مجاری قانونی این مهم را پیگیری می‌کنیم.,"قطع ۲۰۰ درخت در موسسه ژئوفیزیک دانشگاه تهران از سوی معاون برنامه‌ریزی و توسعه منابع این دانشگاه تکذیب شد.
به گزارش ایلنا، معاون برنامه‌ریزی و توسعه منابع دانشگاه تهران، در نشست خبری با اصحاب رسانه، از کذب بودن خبر قطع ۲۰۰ درخت در موسسه ژئوفیزیک دانشگاه تهران خبر داد.
در ابتدای این نشست، مهدی شهبازی، رئیس مرکز حوزه ریاست و روابط عمومی دانشگاه تهران و مشاور ریاست این دانشگاه در جمع خبرنگاران در خصوص حواشی ایجاد شده قطع ۲۰۰ درخت در مؤسسه ژئوفیزیک دانشگاه تهران در روزهای اخیر، گفت: یکی از مهم‌ترین اصولی که دانشگاهیان به آن اعتقاد دارند، اصل رعایت قانون است. نکته مهم در این مورد خاص، ورود غیرقانونی ماموران و خبرنگاران به موسسه ژئوفیزیک دانشگاه تهران بود. این ورود غیرقانونی برای ما شگفت‌آور بود.
شهبازی با اشاره به اینکه تلاش دانشگاه تهران پیگیری این موضوع از مسیرهای قانونی است گفت: ما به دنبال هیجان نیستیم و از مجاری قانونی این مهم را پیگیری می‌کنیم.
وی گفت: دانشگاه تهران با مؤسسات مختلف از جمله شهرداری تهران، برای توسعه و پیشرفت کشور، به تفاهم‌هایی رسیده است و این یک همکاری دو طرفه است. دانشگاه تهران، در راستای رسالت جهاد علمی و دست‌یابی به دانشگاه کارآفرین با رویکرد مسئولیت اجتماعی در تلاش است خلاءهای پیشین را جبران و در مسیر توسعه کشور گام بردارد.
مهدی شهبازی با اشاره به نشست‌های ریاست دانشگاه تهران با شهردار تهران و اعضای شورای شهر پیش از عید نوروز گفت: روال عادی اخذ مجوز و اقدامات برای اصلاح و تقویت زیرساخت در مرکز لرزه‌نگاری صورت گرفته بود و در این راستا مجوز کمیسیون ماده هفت نیز اخذ شد. بر همین اساس اقدام به جابه‌جایی اصولی درختان صورت گرفت.
رئیس مرکز حوزه ریاست و روابط عمومی دانشگاه تهران ادامه داد: دانشگاه تهران در ۱۵ اسفند سال گذشته، اقدام به کاشت و توزیع حدود ۲۰ هزار اصله درخت کرد و این دور از ذهن است که این دانشگاه بخواهد در مسیر مخالف حرکت کند.
وی در خصوص نقل قول‌هایی مبنی بر اینکه ماموران شهرداری توسط کارمندان دانشگاه تهران مورد ضرب و شتم قرار گرفته بودند گفت: فیلم‌ها و ادله لازم برای اثبات کذب بودن این مدعا موجود است.
در ادامه این نشست، احمد نوحه‌گر، استاد تمام دانشکده محیط زیست دانشگاه تهران و معاون برنامه‌ریزی و توسعه منابع دانشگاه تهران گفت: دانشگاه تهران، در اقصی نقاط کشور، املاک و مستغلاتی دارد و حتی یک وجب از این اراضی نیز برای دانشگاه مهم است. این وظیفه ما است که از این اماکن حفاظت کنیم.
نوحه‌گر با اشاره به اینکه دانشگاه تهران همواره همراه شهرداری بوده است افزود: ما زمین‌هایی از دانشگاه تهران را برای توسعه بزرگراه‌هایی همچون چمران، همت و… در جهت کمک به شهرداری تهران و رفاه حال شهروندان به شهرداری واگذار کردیم و این دور از ذهن است که ما رابطه‌ای ناخوشایند با شهرداری داشته باشیم.
وی در خصوص اینکه دانشگاه تهران، یکی از سرسبزترین دانشگاه‌های تهران است از اعضای شورای شهر خواست تا در اسرع وقت، اجازه دهند تا دانشگاه تهران به فعالیت‌های خود در موسسه ژئوفیزیک رسیدگی کند.
او در ادامه افزود: ضرب و شتم عوامل شهرداری کذب است و گزارش‌هایی که ما داریم عکس این قضیه را اثبات می‌کند.
وی با اشاره به اینکه هیچ قطع درختی صورت نگرفته و قرار بر این بوده که برای توسعه ایستگاه لرزه‌نگاری، چند اصله درخت جابه‌جا شود، گفت: سرانه فضای سبز در ایران ۷ تا ۱۲ متر است و این سرانه در دانشگاه تهران، حتی از سرانه‌های جهانی نیز بالاتر است.
نوحه‌گر افزود: ما وظیفه داریم تا مؤسسه ژئوفیزیک دانشگاه تهران را توسعه و تقویت کنیم. دانشگاه تهران به دنبال درگیری و تنش نیست؛ اما اینکه عوامل یک سازمان، مانع عبور و مرور کارمندان ما شوند نیز برایمان مقبولیتی ندارد.
او با اشاره به اینکه دانشگاه تهران حق خود می‌داند که در املاکش با رعایت قوانین به توسعه فضاهای خودش بپردازد گفت: در جهت توسعه کارآفرینی وظیفه داریم ایستگاه‌های لرزه‌نگاری را تقویت کنیم.
در ادامه این نشست، محمدرضا حاتمی، رئیس مؤسسه ژئوفیزیک دانشگاه تهران با اشاره به اینکه مؤسسه ژئوفیزیک سابقه زیادی دارد و برای کارهای زیرساختی خودش نیازمند توسعه است، گفت: ما در این ملک می‌خواستیم اقدامات ساختاری انجام دهیم و دانشگاه تهران به خوبی به اهمیت مسائل محیط زیستی واقف است.»
وی گفت: ما نیازمند ۴۰۰ ایستگاه لرزه‌نگاری در کشور هستیم و در برنامه ششم توسعه نیز به این مهم اشاره شده است. سال گذشته و در دولت فعلی، بودجه‌ای به مؤسسه ژئوفیزیک داده شد تا این اقدامات انجام شود.
حاتمی گفت: نمی‌دانم چرا مأموران شهرداری به خودشان اجازه دادند تا وارد حریم دانشگاه شوند. آن هم نه از طریق در ورودی بلکه با پریدن از روی نرده‌ها!
وی با بیان اینکه مسئولیت‌های بزرگی بر عهده موسسه ژئوفیزیک گذاشته است، گفت: ما نیازمند توسعه هستیم. شهرداری منطقه سه که به این ماجرا ورود کرد، می‌توانست از طریق گفت‌وگو با روسای دانشکده‌ها و مقامات دانشگاهی در خصوص اقدام کند. مرکز لرزه‌نگاری متعلق به شهرداری نیست و این مسئله مربوط به دانشگاه تهران است.
در ادامه این نشست شکوهی‌زاده، مدیر کل حقوقی دانشگاه تهران، گفت: خبرهایی که در رسانه‌ها از سمت شهرداری نقل قول شده، اطلاعات دقیقی نیست. با این وجود من بدون اینکه به جزئیات ورود کنم می‌گویم که دانشگاه تهران مالکیت بلامنازعی نسبت به املاک و مستغلات خود دارد.
وی در پایان گفت: ما مجوز جابه‌جایی درختان را از شهرداری داشته‌ایم، اما در لایه‌های پایین شهرداری، کارشکنی‌هایی نسبت به اقدامات دانشگاه صورت گرفت. ما به طور اصولی اقدام به جابه‌جایی درختان ماموران شهرداری در پایان بدون مجوز قانونی و دستور قضایی به حریم ملک دانشگاه تجاوز کردند و کارکنان دانشگاه را مورد ضرب و شتم و توهین قرار دادند. دانشگاه پیگیر این موضوع است و این موارد توسط دوربین‌های مدار بسته دانشگاه ضبط شده است. امیدواریم مراجع قضایی این مسئله را پیگیری کنند. همچنین پیگیر مطالب منتشر شده کذب در دادسرای رسانه نیز خواهیم بود.                           ",https://www.asriran.com/003UrV
833620,۱۴۰۱/۰۱/۱۶,بین الملل,دولت کویت استعفا کرد,ولیعهد ظهر امروز از «صباح خالد الحمد الصباح» نخست‌وزیر کویت استقبال و متن استعفای دولت را دریافت کرد.,"دولت کویت استعفای خود را تقدیم ولیعهد کرد.
به گزارش ایلنا به نقل از خبرگزاری کونا، دولت کویت امروز -سه‌شنبه- استعفای خود را تقدیم «مشعل الاحمد الصباح» ولیعهد این کشور کرد.
ولیعهد ظهر امروز از «صباح خالد الحمد الصباح» نخست‌وزیر کویت استقبال و متن استعفای دولت را دریافت کرد.
پیش از این روزنامه قبس کویت به نقل از یک منبع دولتی از قصد نخست‌وزیر برای استعفا خبر داده بود.
این استعفا پس از افزایش تعداد نمایندگانی صورت می‌گیرد که به نخست‌وزیر رای دادند اما با او همکاری نکردند.                           ",https://www.asriran.com/003UrU
833619,۱۴۰۱/۰۱/۱۶,اقتصادی,شیوه جدید پرداخت کرایه تاکسی در سال ۱۴۰۱,هر فردی که سوار تاکسی می‌شود می‌تواند بارکدی را که روی صفحه است اسکن کند و همان لحظه میزان کرایه را بپردازد.,"معاون نظارت و امور مناطق سازمان تاکسیرانی شهر تهران از افزایش نرخ کرایه تاکسی و نسبی بودن قیمت آن در ساعات مختلف خبر داد.

به گزارش ایسنا، وحید سرلک درباره شیوه افزایش نرخ کرایه تاکسی گفت:نرخ تاکسی براساس ساعت‌های پیک و زمان سفرهای درون‌شهری،شب و یا روز بودن متفاوت است.
وی در پاسخ به این سوال که آیا تمام موارد جانبی موثر در قیمت کرایه در برچسب قیمت درج می شود یا خیر گفت: نرخ پایه روی برچسب قیمت درج می‌شود و حداکثر قیمتی که احتمال دارد که در شرایط خاص اخذ شود هم بر روی برچسبی مجزا درج می‌شود و هر فردی که سوار تاکسی می‌شود می‌تواند بارکدی را که روی صفحه است اسکن کند و همان لحظه میزان کرایه را بپردازد.
سرلک با اشاره به اینکه همه افراد به امکان اسکن دسترسی ندارند گفت: بحث هوشمندسازی پرداخت کرایه درحال انجام شدن است ولی همچنان امکان پرداخت نقدی هم وجود دارد و راننده وجه نقد را هم  می‌تواند دریافت کند.
                           ",https://www.asriran.com/003UrT
827253,۱۴۰۱/۰۱/۱۶,اجتماعی ,15 تست سنجش قدرت بینایی (تصویری),وقتی چشم هایمان را تنگ می کنیم تا چیزی را بفهمیم در عین حال ذهن مان را هم به کار می گیریم. این کار برای ذهن ما که پیوسته به تمرین نیاز دارد مفید است.,"هر چه باشد مغز ما مثل ماهیچه های بدن مان است و نیاز به تمرین و پرورش دارد تا به درستی کار کند.
در ادامه چند معمای تصویری برای شما آماده کرده ایم که قدرت بینایی تان را می سنجند.
جواب معماها هم در انتهای مطلب آمده است.
 
معمای شماره ۱
مثلث درون تصویر را می بینید؟

معمای شماره ۲
یک مربع در تصویر زیر پنهان شده. می توانید پیدایش کنید؟

معمای شماره ۳
دایره ای که در تصویر زیر است را می بینید؟

معمای شماره ۴
مستطیل درون تصویر زیر را پیدا کنید.

معمای شماره ۵
لوزی درون تصویر را پیدا کنید.

معمای شماره ۶
شکل بیضی را می بینید؟

معمای شماره ۷
استوانه ی درون تصویر را پیدا کنید.

معمای شماره ۸
یک شکل پنج ضلعی در تصویر زیر پنهان شده. می توانید آن را ببینید؟

معمای شماره ۹
یک ستاره ی نامنظم در این تصویر وجود دارد. آن را پیدا کنید.

معمای شماره ۱۰
در این تصویر یک مربع و یک دایره وجود دارد. آن ها را پیدا کنید.

معمای شماره ۱۱
لوزی و ستاره ی نامنظمی که در تصویر زیر هست را می توانید پیدا کنید؟

معمای شماره ۱۲
یک بیضی و یک مستطیل در این تصویر هست. آن ها را پیدا کنید.

معمای شماره ۱۳
اگر بتوانید ستاره ی نامنظم و دایره ای که در تصویر زیر پنهان شده را پیدا کنید یعنی بینایی خیلی قوی ای دارد.

معمای شماره ۱۴
یک بیضی و یک مثلث در این تصویر پنهان شده که پیدا کردن آن ها واقعاً دشوار است. می توانید آن ها را پیدا کنید؟

معمای شماره ۱۵
یک پنج ضلعی نامنظم و یک مربع در این تصویر پنهان شده. اگر بتوانید آن ها را پیدا کنید باید به قدرت بینایی تان افتخار کنید.

.
.
.
.
.
.
.
.
.
.
.
.
.
.
.
 
.
جواب معمای شماره ۱

جواب معمای شماره ۲

جواب معمای شماره ۳

جواب معمای شماره ۴

جواب معمای شماره ۵

جواب معمای شماره ۶

جواب معمای شماره ۷

جواب معمای شماره ۸

جواب معمای شماره ۹

جواب معمای شماره ۱۰

جواب معمای شماره ۱۱

جواب معمای شماره ۱۲

جواب معمای شماره ۱۳

جواب معمای شماره ۱۴

جواب معمای شماره ۱۵

چندتاشون رو تونستید پیدا کنید؟ در نظرات بنویسید                           ",https://www.asriran.com/003TCn
833618,۱۴۰۱/۰۱/۱۶,بین الملل,آزمایش مخفیانه موشک مافوق صوت توسط آمریکا,موشک مافوق صوت «هاوک» (HAWC) از یک فروند بمب افکن ب-۵۲ از سواحل غربی آمریکا پرتاب شد، این موشک که ساخت شرکت مارتین لاکیهد است به سرعتی بیش از پنج ماخ (بیش از شش هزار و ۱۷۰ کیلومتر بر ساعت) رسید.,"ایرنا نوشت: پنتاگون از بیم تشدید تنش با روسیه یک فروند موشک ابر مافوق صوت را مورد آزمایش قرارداد و به مدت دو هفته انجام این آزمایش را مسکوت گذاشت؛ این درحالی است که بایدن در آستانه سفر به اروپا قرار داشت.



تارنمای شبکه خبری سی ان ان نوشت: آمریکا  در اواسط ماه مارس (اسفند) یک فروند  موشک مافوق صوت را  آزمایش کرد اما به منظور اجتناب  از تشدید تنش ها با روسیه و با توجه به آنکه جو بایدن رئیس جمهوری آمریکادر آستانه سفر به اروپا بود، آن را به مدت دو هفته مسکوت گذارد.
سی ان ان افزود: موشک مافوق صوت «هاوک» (HAWC) از یک فروند بمب افکن ب-۵۲ از سواحل غربی آمریکا پرتاب شد، این موشک که ساخت شرکت مارتین لاکیهد است به سرعتی بیش از پنج ماخ (بیش از شش هزار و ۱۷۰ کیلومتر بر ساعت) رسید.
بنابراین گزارش و به گفته مقامات پنتاگون این موشک به ارتفاع ۶۵هزار پایی (ارتفاع نزدیک به ۲۰ کیلومتر) و  مسافت بیش از ۳۰۰مایل (۴۸۰ کیلومتر) را تنها در مدت ۵ دقیقه با سرعتی بیش از سه هزار و ۸۰۰ مایل برساعت(شش هزار و ۱۱۵ کیلومتر بر ساعت) طی کرد.
سی ان ان افزود: این آزمایش چند روز پس از به کار بردن موشک مافوق صوت روسیه دراوکراین صورت گرفت؛ در زمان انجام این آزمایش مخفیانه این  موشک، جو بایدن خود را برای سفر به اروپا و ملاقات با سران ناتو و حضور در لهستان آماده می کرد.
بنابراین گزارش روسیه ۲۲ مارس ۲۰۲۲ (۲ فروردین ماه ۱۴۰۱) برای نخستین بار یک فروند موشک پیشرفته مافوق صوت «کنیژال» (Kinzhal) – موسوم به خنجر – را در اوکراین  به کار برد.

                           ",https://www.asriran.com/003UrS
833617,۱۴۰۱/۰۱/۱۶,فرهنگی/هنری,مستندساز برنده اسکار درگذشت,این سینماگر در سال ۱۹۸۲ برای مستند «فقط یک بچه گمشده دیگر» موفق به کسب جایزه اسکار بهترین مستند شد.,"ایسنا نوشت: جان زاریتسکی، مستندساز کانادایی برنده جایزه اسکار در ۷۹ سالگی به علت ایست قلبی درگذشت.
 
جان زاریتسکی که ۴۰ سال سابقه فعالیت سینمایی داشت به دلیل ایست قلبی در بیمارستان شهر ونککور کانادا درگذشت.
 
زاریتسکی که متولد ۱۳ ژوئن ۱۹۴۳ در سنت کاترینز، آنتاریو بود، فعالیت حرفه‌ای خود را با مستند «آیا واقعا می‌خواهید بدانید؟» آغاز کرد و در ادامه مستندهایی چون «بگذار بخندند» و «مردان گریه نمی‌کنند: داستان‌های سرطان پروستات» را ساخت. 
 
این سینماگر در سال ۱۹۸۲ برای مستند «فقط یک بچه گمشده دیگر» موفق به کسب جایزه اسکار بهترین مستند شد. این مستند درباره خانواده‌ای است که در تلاش برای یافتن دختر گمشده‌شان با بی‌تفاوتی مسئولان روبه‌رو می‌شوند و از کارآگاه‌های خصوصی برای یافتن فرزندشان کمک می‌گیرند. 
 
زاریستکی در طول چند سال با ساخت سه‌گانه‌ای به ماجرای رسوایی داروی زیان‌بار تالیدومید پرداخت و در مستند «توریست خودکشی» به موضوع خودکشی با کمک دیگران وارد شد و در مستندهای «تجاوزگران: آیا می‌توان آن‌ها را متوقف کرد؟»، «رستگاری اسب وحشی» و «قتل در صف سقط جنین» به مضوع مجرمان و سیستم عدالت کیفری پرداخت.
 
او بیش از ۴۰ جایزه سینمایی از جمله هفت جایزه Gemini، یک جایزه ویژه هیئت داوران جشنواره هات داکس، جایزه Cable Ace، جایزه یک عمر دستاورد جشنواره فیلم Whistler و چندین نامزدی امی در کارنامه دارد. آثار این مستندساز در ۳۵ کشور و بیش از ۴۰ جشنواره فیلم در سراسر جهان از جمله ساندنس، تورنتو، ونکوور، ایدفا، هات داکس و جنوب از جنوب غربی به نمایش درآمده است.                           ",https://www.asriran.com/003UrR
833613,۱۴۰۱/۰۱/۱۶,فرهنگی/هنری,پشت پرده آزار‌های جنسی بازیگران زن سینما از زبان فقیهه سلطانی بازیگر (فیلم),فقیهه سلطانی بازیگر سینما و تلویزیون در پی حمایت از بیانیه اعتراض‌آمیز زنان سینماگر درباره اتفاقاتی که طی چند سال گذشته برای او رخ داده است توضیحاتی داد.,کد ویدیو  دانلود    فیلم اصلی                                     ,https://www.asriran.com/003UrN
833616,۱۴۰۱/۰۱/۱۶,سیاسی,نامه ۱۷ نماینده خراسان رضوی به رهبری: تدبیر الهی حضرتتان برای انتصاب علم الهدی به عنوان نماینده ولی فقیه را می ستاییم/ او امام صبور مردم مشهد است,خدای را شاکریم که این مفسّر بزرگ قرآن و عالم فرزانه و وارسته و انقلابی، پرچمدار جبهۀ انقلاب اسلامی در خراسان امام رضا علیه‌السّلام و راهبر دین، فرهنگ و سیاست این سرزمین است.,"خراسان نوشت: ۱۷ نماینده خراسان رضوی در مجلس به مناسبت هفدهمین سالگرد انتصاب حجت الاسلام علم الهدی به امامت جمعه مشهد، با ارسال نامه‌ای به مقام معظم رهبری، از وی تقدیر کردند.
 
در بخشی از این نامه آمده است:
 
مرجع و مقتدای ما!
مفتخریم که آیت‌الله سیّد احمد علم‌الهدی، آن امام بصیر و صبور مردم مشهد، فقیهی مجاهد و خبیر است که به قوّت و بصیرت، «عَلَم هدایت» را به دوش گرفته و مخلصانه و خستگی‌ناپذیر، بی‌خوف و واهمه از سرزنش بدگویان و بدخواهان دشمنان اسلام و انقلاب، لسان برّا و بیِّن حقّ در بزرگترین نمازجمعۀ سرزمین اسلامی‌مان و شیر شرزۀ میدان‌های دفاع از ولایت بوده و با تبیین و تحلیل‌های بصیرانه و فقیهانه‌اش در بزرگترین اجتماع هفتگی مشهد مقدّس، باعث ارتقای سیاسی، فرهنگی و اجتماعی در میان آحاد مردم و خصوصاً جامعۀ نخبگانی حوزه و دانشگاه شده است.
 
سیّد و رهبر ما!
می‌ستاییم تدبیر الهی حضرتتان را که این شخصیّت بی‌بدیل و علمدار جهاد تبیین در ایران اسلامی را به نیابت و نمایندگی حضرتتان در خطّۀ خراسان رضوی منصوب فرمودید و خدای را شاکریم که این مفسّر بزرگ قرآن و عالم فرزانه و وارسته و انقلابی، پرچمدار جبهۀ انقلاب اسلامی در خراسان امام رضا علیه‌السّلام و راهبر دین، فرهنگ و سیاست این سرزمین است.
 
بی‌شک روشنگری‌های صریح، شجاعانه و بی‌مجاملۀ ایشان، چراغ راه نیروهای انقلابی برای حرکت در صراط مستقیم اسلام ناب محمّدی و دفاع از ارزش‌های مقدّس انقلاب اسلامی و شهداء بوده و در تمامی عرصه‌ها، پیگیر تحقّق منویّات و مطالبات حضرتتان بوده‌اند؛ جهاد بی‌وقفۀ تبیین در سنگر نماز جمعه، دفاع ایثارگرانه از کیان ارزش‌های انقلاب و نظام اسلامی، برگزاری دروس خارج فقه حکومتی و سایر موضوعات تمدّنی اسلامی و تربیت انبوهی از فضلای انقلابی و متعهّد، تلاش مخلصانه برای وحدت و همگرایی نیروهای انقلابی، همدلی و همیاری با عامّۀ مردم و حمایت همه‌جانبه از محرومین و مستضعفین و خصوصاً پیگیری جدّی مسائل و مشکلات حاشیه شهر مشهد مقدّس و تدابیر ارزشمند برای رفع مشکلات معیشتی طلاب و... تنها بخشی از اقدامات ایشان در این سالها بوده است.                           ",https://www.asriran.com/003UrQ
833615,۱۴۰۱/۰۱/۱۶,سیاسی,وزیر کشور: امکان سفر زائران به عراق از مرز زمینی,در این جلسه مقرر شد اگر لازم است نسبت به بیماریابی شدیدتر اقدام کنیم و وزارت بهداشت بررسی کرده و اقدامات لازم را انجام دهد.,"وزیر کشور گفت: زائران در صورتی که ویزا داشته باشند می‌توانند از مرز زمینی به عراق سفر کنند.
به گزارش ایلنا، احمد وحیدی وزیر کشور در جمع خبرنگاران با اشاره به جلسه قرارگاه مقابله با کرونا گفت: در این جلسه قرارگاه گزارشی از آنچه که در دو هفته تعطیلات نوروز گذشت و اقدامات دستگاه‌ها ارائه شد.
وی ادامه داد: حجم فراوانی در سفرها داشتیم و ۵۳ درصد رشد سفر را شاهد بودیم. همچنین ۲۳ درصد کاهش تلفات را در این ایام  داشتیم.
او ادامه داد: گزارش درباره نظارت حوزه اصناف حمل و نقل و سایر بخش ها ارائه شد در برخی موارد رعایت شیوه نامه ها به خوبی رعایت شد و برخی رعایت نشد براساس گزارش وزارت بهداشت سیر نزولی بیماری را شاهد بودیم البته نباید بیماری را عادی انگاری کنیم سفرها تمام شده اما بیماری همچنان وجود دارد.
وی با اشاره به بازگشایی مدارس و دانشگاه ها گفت: کار ارزشمند وزارت آموزش و پرورش و علوم در بازگشایی باید با رعایت شیوه نامه ها ادامه پیدا کند.
وزیر کشور  همچنین ادامه داد: در این جلسه بحث سویه جدید کرونا که در برخی کشورهای اروپایی به ویژه انگلستان وجود دارد بررسی شد البته در حال حاضر محدودیتی در خصوص این کشورها نداریم اما باید حساسیت ویژه ای در فرودگاه‌های بین المللی و مرزها داشته باشیم.
وی همچنین درباره تغییر شیوه نامه و روش های بیماریابی گفت: در این جلسه مقرر شد اگر لازم است نسبت به بیماریابی شدیدتر اقدام کنیم و وزارت بهداشت بررسی کرده و اقدامات لازم را انجام دهد.
وحیدی درباره مرزهای زمینی با عراق گفت: در مرزهای زمینی افرادی که ویزا دارند می توانند از مرز زمینی تردد کنند البته دولت عراق قول داده بود که لغو ویزا صورت بگیرد اما انجام نشد در حال حاضر با در اختیار داشتن ویزا زائران می توانند از مرز زمینی عبور کنند.
وی درباره واکسن های مورد قبول عراق گفت: نیاز به مذاکره وزارت خارجه با طرف عراقی است تا واکسن‌های ایرانی نیز در لیست واکسن‌های مورد تایید عراق نیز قرار بگیرد.                           ",https://www.asriran.com/003UrP
833611,۱۴۰۱/۰۱/۱۶,فرهنگی/هنری,خاتون؛ داستان عشق در زمان اشغال / پایانی دل‌انگیز,در نگاهی کلی‌تر محتواسازان فرهنگی نیاز است تا با تولید اینگونه فیلم‌ها و سریال‌ها در تلویزیون ایران و شبکه نمایش خانگی بتوانند ایرانیان را مجذوب و میخکوب خود کنند.,"عصرایران ؛ محمد جلالی - «خاتون» به خط پایان رسید. از اَمرداد ۱۴۰۰ که این سریال با موضوع عشق و دلدادگی خاتون و شیرزاد در روزهای جنگ و اشغال در سال ۱۳۲۰ به نمایش خانگی آمد، کمتر کسی فکر می‌کرد که یک کارگردان خانم با کارنامه‌ای نه چندان پربار، اثری فاخر را به نمایش بگذارد.
تینا پاکروان کارگردان سینمای ایران که «لس‌آنجلس- تهران»، «نیمه‌شب اتفاق افتاد» و «خانوم» را در کارنامه خود دارد و با ساخت آنها نتوانست چندان منتقدان را راضی کند این بار در نمایش خانگی و با استفاده از انبوهی از بازیگران مطرح سینمای ایران، سریالی را خلق کرد که نگاهی دیگر به ایران ۱۳۲۰ را به نمایش گذاشت. سالهای اشغال، قحطی و فلاک مردم ایران...نزدیکترین سریال به وقایع آن روزگاران «هزاردستان» علی حاتمی است. سریالی فاخر و بی‌نظیر...
در بُعد زمانی، کمیته مجازات هزاردستان در اواخر دوره قاجار و سلطنت احمدشاه فعالیت خود را آغاز می‌کند و دست به سلسله ترورهایی از شخصیت‌ها و رجال نه‌چندان مهم مملکت می‌زند و تا اواخر دوره پهلوی اول یعنی شهریور ۱۳۲۰ و اشغال ایران از سوی قوای متفقین ادامه می‌یابد.
اما همه اینها در تهران و در شهرک غزالی رخ می‌دهد. شهرکی که حاتمی با جان و دل آن را ساخت و در همین سریال خاتون نیز مورد استفاده قرار گرفت.
اما تینا پاکروان به کمک افرادی زبده و کاربلد توانست از شمال تا تهران آن روزگاران را به تصویر بکشد.
هومن بهمنش با فیلمبرداری تحسین برانگیزش به همراه موسیقی اثرگذار کیهان کلهر در کنار چهره‌های سینمای ایران، خاتونی را خلق کرد که مخاطبانش نمی‌خواستند پایانش به این زودی‌ها باشد.
در این بین تئاتریست‌های سریال به خوبی جایگاه خود را به رخ کشیدند از جمله اشکان خطیبی که عمری را در صحنه‌های تئاتر گذرانده، نگارجواهریان که روزهای پرکاری را سپری می‌کند و فن بازیگری را می‌داند، در کنار اساتید بازیگری همچون مهران مدیری، بیژن امکانیان، رویا نونهالی، بابک حمیدیان، شبنم مقدمی، محمدرضا شریفی‌نیا و دیگر نقش‌آفرینان آن.

اما نقدی که به این سریال می‌توان وارد نمود فاصله بین نیم فصل اول آن که ۸ قسمت بود با ادامه سریال است.
ریسک فاصله بین فصلها چندان خوشایند نبود و شبکه نمایش خانگی آن را تجربه کرده است. به عنوان نمونه سریال شهرزاد وقتی به فصل دوم و سوم رسید مخاطبانش را از دست داد، هر چند فقط «فاصله» عامل رکود نبود و محتوا هم از بین رفت و به گفته شهاب حسینی بازیگر نقش نخست آن آب به فیلمنامه بسته شد!
اما در نگاهی کلی‌تر محتواسازان فرهنگی نیاز است تا با تولید اینگونه فیلم‌ها و سریال‌ها در تلویزیون ایران و شبکه نمایش خانگی بتوانند ایرانیان را مجذوب و میخکوب خود کنند.
یادمان نرفته که همین چند سال پیش اشتیاق به ماهواره چقدر بود و شبکه‌هایی با سریال‌های بلند مدت چند صد قسمتی ترکی بینندگان را جذب خود می‌کرد اما با تنوع و کیفیتی که شبکه نمایش خانگی ارائه داد شاهد چرخش مردم به سمت سریال‌ها و فیلم‌های وطنی بیشتر شد و جالب‌تر آنکه همان شبکه‌های فارسی زبان هم که این اشتیاق را مشاهده کرده‌اند بدون در نظر گرفتن قوانین کپی رایت اقدام به پخش سریال‌ها و فیلم‌های نمایش خانگی می‌کنند.
در حال حاضر سریال‌هایی همچون «جیران»، «خسوف»، «ساخت ایران 3»، «راز بقا»و برنامه‌هایی همچون «جوکر»، «شب‌های مافیا»، «بندبازی»، «مهمونی» در حال پخش از شبکه نمایش خانگی می‌باشد و در تلویزیون سریال‌هایی همچون «خوشنام»، «از سرنوشت»، «نجلا 2» و «مسافران شهر» روی آنتن شبانه می‌روند هر چند هنوز نتوانسته‌اند فاصله خود را با شبکه نمایش خانگی کم کنند و طبیعتاً این حاصل نمی‌شود مگر با کم رنگ کردن خط قرمزهایی که بیشتر سلیقه‌ای است و می‌توان از آنها چشم‌پوشی نمود.
بی‌شک بازگرداندن سریالهای پر مخاطبی مثل «پایتخت»، «نون‌خ»، «برره» و یا برنامه‌هایی همچون «90»، «کلاه قرمزی» و... می‌تواند آشتی مخاطب و رسانه ملی را رقم بزند.
باشد که چنین شود...                           ",https://www.asriran.com/003UrL
833614,۱۴۰۱/۰۱/۱۶,سیاسی,وزیر کشور: گزارش حادثه ورزشگاه مشهد برای رئیس‌جمهور ارسال شده است,برای اینکه مردم متفرق شوند و بالا کشیدن از دیوار آسیب برای کسی ایجاد نکند و یا حتی دیوار ریزش نکند، افشانه فلفل به هوا زده می‌شود اما مستقیماً به سمت کسی اسپری فلفل زده نمی‌شود.,"وزیر کشور در جمع خبرنگاران گزارش بررسی‌ها از حواشی بازی فوتبال ایران ـ لبنان در ورزشگاه امام رضا(ع) مشهد را ارائه کرد.
 
به گزارش فارس، احمد وحیدی وزیر کشور ظهر امروز(سه شنبه) در حاشیه نشست قرارگاه عملیاتی ستاد ملی مقابله با کرونا در جمع خبرنگاران اظهار داشت: جلسه قرارگاه کرونا را برقرار کردیم و. گزارشی از آنچه در دو هفته گذشته انجام شده بود ارائه شد.
 
وی با بیان اینکه با افزایش 53درصدی سفرها مواجه بودیم که بر اساس گزارشات راهور 23درصد کاهش تلفات را داشتیم، گفت: همه ضمن تشکر از همکاری های خوب مردم در خصوص رعایت اصول پیشگیری از کرونا در مجموع رعایت پروتکلها را خوب گزارش می دادند و گزارش وزارت بهداشت هم حاکی از روند کاهشی بیماری بود.
 
وی با بیان اینکه بازگشایی مدارس و دانشگاه ها با رعایت شیوه نامه ها باید ادامه یابد، گفت: بحث سویه های جدید کرونا که در برخی کشورهای اروپایی هست مورد بررسی قرار گرفت و این حساسیت نسبت به این کشورها هست ولی فعلا محدودیتی برای رفت و آمد به این کشورها درنظر گرفته نشد.
 
وحیدی در پاسخ به سوالی در مورد اتفاقات ورزشگاه مشهد گفت: بعد از اینکه فدراسیون مسابقه را در مشهد قرار داد، ابتدا بحث نبودن تماشاچی مطرح بود ولی بعد مجوز برای 30 تا 40درصد ظرفیت ورزشگاه حدود 10 هزار نفر صادر شد و حدود 8 هزار بلیت فروخته شد ولی حدود 4 هزار بلیت خارج از سیستم بلیت فروشی توسط مسئولان مشهدی توزیع شده بود و حجم تماشاگران زیاد و استادیوم مشهد پر شد و همین باعث ایراد AFC می شود. 
 
 وزیر کشور افزود: بعد از اینکه این اتفاقات می‌افتد درهای ورزشگاه بسته می‌شود ولی با وجود اینکه از سویی بیشتر از ظرفیت مجاز تماشاگر در ورزشگاه بود و هم جایی برای تماشاگر جدید وجود نداشت، برخی از مردم سعی داشتند از دیوارهای اطراف ورزشگاه بالا بروند و به ورزشگاه ورود کنند و برای اینکه مردم متفرق شوند و این بالا کشیدن از دیوار آسیب برای کسی ایجاد نکند و یا حتی دیوار ریزش نکند، افشانه فلفل به هوا زده می‌شود اما مستقیماً به سمت کسی اسپری فلفل زده نمی‌شود.
 
وزیر کشور افزود: با این کار تعدادی از حاضرین متفرق می‌شوند و تعدادی هم از ناحیه چشم و گلو دچار مصدومیت می‌شوند.
 
وی با اشاره به نکته دیگری درمورد توزیع غیرقانونی بلیت توسط مسئولین مشهدی تصریح کرد: دعوت نامه‌هایی که مسئولان مشهدی به برخی از افراد داده بودند دارای هولوگرام نبود و امکان کپی از آنها وجود داشت و برخی از افراد از روی دعوتنامه کپی گرفته و وارد ورزشگاه شده بودند و این هم بر تعداد تماشاگران افزوده بود.
 
وزیر کشور درمورد ورود بانوان به ورزشگاه، گفت: برای حضور بانوان در ورزشگاه باید بسترهایی ایجاد شود که در ورزشگاه آزادی این بسترها هست ولی در ورزشگاه مشهد این بسترها مهیا نیست. به همین منطور با وزیر ورزش صحبت شد که بازی از مشهد به تهران بیاید و وزارت ورزش هم با فدراسیون فوتبال صحبت کرد ولی فدراسیون اعلام کرد که این امر ممکن نیست چون مکان برگزاری به AFC اعلام شده و تیم لبنانی هم در مشهد حضور دارد.
 
وی با بیان اینکه برای بازی ایران و لبنان حضور بانوان را نداشتیم و بنا به فروش بلیط به بانوان نبود، گفت: اختلال در سامانه فروش بلیط ایجاد شده بود و 9 خانم بلیط تهیه کرده بودند ولی بعد از بررسی ها مشخص شد آن 9بلیط برای آقایان صادر شده و در اختیار بانوان قرار گرفته است.
 
وزیر کشور درخصوص تخلف دو کافی نت در مشهد، اظهار داشت: هرچند این دو کافی نت در ابتدا انکار می‌کردند اما مشخص شد که سعی در فروش بلیت داشتند ولی خلل گسترده ای در فروش بلیت نداشتند و در رابطه با مسئله خانم‌ها هم تقصیری متوجه آنان نبود.
 
به گزارش فارس، وزیر کشور که از سوی رئیس جمهور مامور رسیدگی به حواشی فوتبال در مشهد شده، در اولین گزارش خود تاکید کرد که ۲۷ هزار قطعه بلیت جعلی توسط دو کافی نت در مشهد فروخته شده بود که این مسئله نیز باعث ایجاد ازدحام در ورزشگاه امام رضا شد.                           ",https://www.asriran.com/003UrO
833607,۱۴۰۱/۰۱/۱۶,سیاسی,مقصران جنجال بازی ایران و لبنان به روایت سخنگوی دولت (فیلم),علی بهادری جهرمی، سخنگوی دولت در رابطه با حواشی اتفاق افتاده در بازی ایران و لبنان گفت: در بازی اخیر در حوزه ورزشی یا فدراسیون یا هیئت استان و حوزه محلی در برنامه‌ریزی و اجرای مسابقه کوتاهی‌هایی صورت گرفته است و رئیس‌جمهور هم در همین راستا به وزیر کشور دستوراتی دادند تا گزارش جامعی را آماده کنند.,کد ویدیو  دانلود    فیلم اصلی                                     ,https://www.asriran.com/003UrH
833612,۱۴۰۱/۰۱/۱۶,علمی,دانشمندان یک سیاره فراخورشیدی بزرگ در حال تولد کشف کردند,این سیاره در صفحه‌ای دایره‌ای از گاز و غبار حاوی مواد تشکیل دهنده سیارات ادغام شده و حول ستاره‌ای به نام «ای‌بی آریگائه» می‌چرخد که ۵۰۸ سال نوری یا ۹.۵ تریلیون کیلومتر از زمین فاصله دارد.,"دانشمندان سیاره‌ای عظیم با جرم حدود ۹ برابر مشتری را کشف کردند که در مراحل اولیه شکل‌گیری است و به اصطلاح هنوز در «رحم» قرار دارد، کشفی که درک فعلی از شکل‌گیری سیاره‌ها را به چالش می‌کشد.
 
به گزارش یورونیوز، این سیاره جنینی یک غول عظیم گازی است که به طور غیرمعمولی دور از ستاره جوان منظومه خود می‌چرخد و پژوهشگران برای شناسایی و مطالعه آن از تلسکوپ سوبارو واقع در نزدیکی قله یک آتشفشان خاموش در هاوایی و تلسکوپ فضایی هابل در حال چرخش در مدار استفاده کردند.
 
غول‌های گازی سیاراتی شبیه بزرگترین سیاره‌های منظومه شمسی، یعنی مشتری و زحل هستند که عمدتاً از هیدروژن و هلیوم تشکیل شده‌اند و گازهای چرخنده آن‌ها هسته جامد کوچک‌تری را احاطه کرده‌اند.
 
تین کوری، اخترفیزیکدان رصدخانه سوبارو و مرکز پژوهشی ناسا-ایمز و نیز نویسنده ارشد این مطالعه که روز دوشنبه ۴ آوریل (۱۵ فروردین) در مجله «نیچر آسترونومی» منتشر شد، گفت: «ما فکر می‌کنیم این سیاره هنوز در مرحله بسیار ابتدایی ""تولد"" خود است. آن گونه که شواهد نشان می‌دهد، این نخستین مرحله از شکل‌گیری سیاره است که تا به حال در یک غول گازی مشاهده شده است.»
 
این سیاره در صفحه‌ای دایره‌ای از گاز و غبار حاوی مواد تشکیل دهنده سیارات ادغام شده و حول ستاره‌ای به نام «ای‌بی آریگائه» می‌چرخد که ۵۰۸ سال نوری یا ۹.۵ تریلیون کیلومتر از زمین فاصله دارد.
 
این ستاره زمانی که تصویرش در یک لحظه در صحنه‌ای از فیلم «بالا را نگاه نکن» محصول ۲۰۲۱ ظاهر شد، به شهرت رسید.
 
تاکنون حدود ۵ هزار سیاره فراتر از منظومه شمسی یا سیارات فراخورشیدی شناسایی شده‌اند و سیاره جدید که «ای‌بی آور بی» نام دارد یکی از بزرگترین‌ آنهاست. این سیاره که هم‌اکنون به شکل جرمی قهوه‌ای و حد واسط بین سیاره و ستاره است، رفته رفته دارد به حداکثر اندازه خود نزدیک می‌شود تا زمانی که بتوان آن را به عنوان یک سیاره طبقه‌بندی کرد. این سیاره همچنین با گاز و گرد و غباری که به هسته داخلی آن می‌ریزد، گرم می‌شود.
 
سیارات در حال شکل‌گیری یا «پیش‌سیاره‌ها» تاکنون تنها در اطراف یک ستاره دیگر مشاهده شده‌اند.
 
تقریباً تمام سیارات فراخورشیدی شناخته شده دارای مدارهایی به دور ستاره‌های خود هستند و فاصله آنها از ستاره‌شان به اندازه فاصله خورشید منظومه شمسی از دورترین سیاره آن، یعنی نپتون است. اما فاصله سیاره فراخورشیدی تازه کشف شده سه برابر فاصله نپتون و ۹۳ برابر فاصله زمین از خورشید است.
 
به نظر می‌رسد تولد این سیاره روند متفاوتی نسبت به مدل تشکیل سیاره‌ای شناخته شده دارد.
 
یکی دیگر از پژوهشگران از دانشگاه آریزونا به نام اولیویه گویون می‌گوید: «تفکر مرسوم این است که اگر نه همه، بیشتر سیارات با انباشتگی آهسته مواد جامد در یک هسته سنگی شکل می‌گیرند و غول‌های گازی قبل از این که هسته جامدشان به اندازه کافی بزرگ شود این مرحله را طی کرده و شروع به انباشتن و توده کردن گازهای پیرامونی خود می‌کنند.
 
پیش‌سیاره‌هایی که در حلقه احاطه‌کننده خود ادغام شده و دور ستاره جوان می‌چرخند، به تدریج از گرد و غبار به اجرام جامد تخته سنگی تبدیل می‌شوند و اگر این هسته به چندین برابر جرم زمین برسد، شروع به انباشت گاز از حلقه اطراف خود می‌کنند. گویون می‌گوید: «با این فرآیند، تشکیل سیارات غول‌پیکر در فاصله مداری زیاد امکان‌پذیر نیست و بنابراین، این کشف درک ما از تشکیل سیاره را به چالش می‌کشد.»
 
در عوض، پژوهشگران بر این باورند که «ای‌بی آور بی» به این صورت شکل می‌گیرد که حلقه اطراف سیاره سرد شده و سپس گرانش باعث می‌شود که یک یا چند توده عظیم از آن جدا شده و به سیاره تبدیل شوند.
 
کوری در این زمینه گفت: «همان طور که بیش از یک راه برای پختن تخم مرغ وجود دارد، ممکن است بیش از یک راه برای تشکیل سیاره‌ای شبیه مشتری وجود داشته باشد.»
 
ستاره «ای‌بی آریگائه» حدود ۲.۴ برابر جرم بیشتری از خورشید ما دارد و تقریباً ۶۰ برابر درخشان‌تر است. سن آن حدود ۲ میلیون سال است که با توجه به استانداردهای نجومی و در مقایسه با سن حدود ۴.۵ میلیارد سالی خورشید میانسال ما، نوزاد محسوب می‌شود. خورشید منظومه شمسی نیز در اوایل حیاتش حلقه‌ای به دور خود داشت که زمین و سیارات دیگر از آن پدید آمدند.                           ",https://www.asriran.com/003UrM
833588,۱۴۰۱/۰۱/۱۶,عمومی,اشخاص حقیقی مشمول مالیات,,"طبق ماده یک قانون مالیات های مستقیم، اشخاص حقیقی مشمول مالیات از نظر قانون‌گذار در چهار گروه قرار می‌گیرند: گروه اول اشخاص حقیقی نسبت به اموالی که در ایران دارند، مشمول مالیات هستند؛ گروه دوم تمام اشخاص حقیقی ایرانی یا مقیم ایران که درآمدی در ایران یا خارج از ایران کسب می‌نمایند، مشمول مالیات هستند. از نظر قانون‌گذار، اشخاص مقیم ایران تابعی از سهم مخارج دولت جهت شهروندی هستند که از این رو برای تأمین حقوق شهروندی ایشان متقابلاً موظف به پرداخت مالیات هستند؛ گروه سوم هر شخص حقیقی مقیم خارج از ایران از بابت فعالیت‌هایی که در ایران کسب می‌کند یا مراودات مالی که با ایران دارد، موظف به گزارشگری در ایران و به‌طبع مشمول قوانین مالیاتی دولت ایران است؛ گروه چهارم تمام اشخاص غیر ایرانی که همچون دسته سوم از منافع و زیرساخت‌های دولت جمهوری اسلامی ایران بهره‌مند می‌شوند و از طرفی به دلیل کسب منافع اقتصادی و وجود مراودات مالی برای شفافیت در نظام اقتصادی موظف به گزارشگری و به‌طبع مشمول قوانین مالیاتی دولت ایران هستند.

تکالیف اشخاص حقیقی مشمول مالیات 
بعد از بررسی ماده یک قانون به این نتیجه می‌رسیم مابه‌ازای هر گونه درآمدی که در ایران کسب می‌کنیم یا به عنوان شخصی که مقیم ایران هستیم و در خارج از ایران به دست می‌آوریم، مشمول مالیات و پاسخگویی به سازمان امور مالیاتی هستیم. برای اطلاع از تکالیف اشخاص مشمول مالیات، باید ابتدا بررسی کنیم که جزء کدام دسته از مؤدیان مشمول مالیات هستیم که به تبع قانون مشمول وظایف متفاوتی مبتنی بر نوع فعالیت و دسته‌بندی سازمان امور مالیاتی هستیم. مهم‌ترین اقدام آشنایی با وظایف قانونی متناسب با میزان و نوع فعالیت درآمدی است که برای کسب اطلاعات کامل و اخذ مناسب‌ترین تصمیم باید به قانون مالیات مستقیم به عنوان مبنا و قانون مالیات بر ارزش به طبع آن توجه داشته باشیم. بعد از آشنایی با زیرساخت‌های مالیاتی با قوانین مؤخر آشنا می‌شویم که نسبت به قوانین پایه یا مبنا ارجعیت دارند. عموماً قوانین مؤخر که به تصویب مجلس شورای اسلامی و شورای نگهبان یا هیات وزیران می‌رسند، دارای تاریخ انقضا می‌باشند و در صورتی که قوانین ما بعد آنها رویه قبلی را ادامه ندهد، مجدداً قوانین پایه (مالیات مستقیم و غیر مستقیم) لازم‌الاجرا هستند. شما می‌توانید جهت اطلاع از آخرین قوانین معافیت های مالیاتی با مشاور مالیاتی یا کارشناسان حوزه مالیات در ارتباط باشید. برای آشنایی کامل‌تر از مبنای تصمیم‌گیری برای استفاده از حداکثر ظرفیت معافیت‌ها، ما به شما تماس با تلفن مشاور مالیاتی موسسه خدمات مالی dadis.ir را پیشنهاد می‌کنیم.
تکالیف مالیاتی اشخاص حقیقی
به منظور انجام تکالیف اشخاص مشمول مالیات ابتدا باید بررسی کنیم که شما شخص حقیقی یا شخص حقوقی هستید. در این مقاله سعی داریم تکالیف اشخاص حقیقی مشمول مالیات را بررسی کنیم؛ گروه اول موظف به ارائه‌ی اطلاعات هویتی، از جمله اطلاعات محل سکونت یا محل قانونی خود برای ابلاغ اوراق مالیاتی، به انضمام دریافت مجوزهای لازم برای دریافت بخشودگی و معافیت های قانونی مربوطه و ارائه موجودی مواد و کالای اول دوره منطبق با سند افتتاحیه و ارائه گزارش موجودی مواد و کالای پایان دوره در تطابق با کالای خریداری شده و مصرف شده، بهای تمام شده طی دوره (در صورتی که واحد مربوطه تولیدی باشد)، اطلاعات مربوط به واردات و صادرات کالاها و خدمات و با ارائه صورت حساب یا فاکتور خرید خارجی و پکینگ لیست و تطابق ارزی و مقداری با برگ سبز کالا و قبض دریافت مقداری در انبار واحد تجاری و ...، ترازنامه، صورت حساب سود و زیان، اطلاعات جاری شرکا و حساب‌های بانکی مربوط به فعالیت شغلی یا حساب‌های درگیر با واحد تجاری که در دفاتر اعلام شده باشند، هستند.

اشخاص حقیقی گروه دوم نیز موظف به ارائه اطلاعات هویتی، از جمله اطلاعات محل سکونت یا محل قانونی خود برای ابلاغ اوراق مالیاتی، به انضمام دریافت مجوزهای لازم برای دریافت بخشودگی و معافیت‌های قانونی مربوطه و ارائه موجودی مواد و کالای اول دوره و پایان دوره و صورت درآمد و هزینه و یا فروش و خرید کالا به علاوه صورت اموال و دارایی‌ها و اطلاعات جاری شرکای مجموعه، ثبت و گزارشگری حساب‌های بانکی مربوط به فعالیت در پرونده مالیاتی، ارائه اظهارنامه صورت معاملات فصلی، ارائه اظهارنامه ارزش افزوده، اظهارنامه مالیات حقوق و اظهارنامه عملکرد می‌باشند، هستند.
اشخاص حقیقی گروه سوم نیز موظف به ارائه اطلاعات هویتی، از جمله اطلاعات محل سکونت یا محل قانونی خود برای ابلاغ اوراق مالیاتی، به انضمام دریافت مجوزهای لازم برای دریافت بخشودگی و معافیت‌های قانونی مربوطه و ارائه اطلاعات جاری شرکای مجموعه و حسابهای بانکی مربوط به فعالیت‌های تجاری در پرونده مالیاتی و اظهارنامه عملکرد برای جلوگیری از ورود مجدد سازمان امور مالیاتی به پرونده مذکور به انضمام صورت خلاصه‌ی درآمد و هزینه یا خرید و فروش شغلی خود در اظهارنامه عملکرد هستند و در صورتی که مشمول ارزش افزوده نیز باشند، علاوه بر ارائه اظهارنامه ارزش افزوده مشمول ارائه گزارش صورت معاملات فصلی به سازمان امور مالیاتی نیز می‌باشند. 
دفاتر قانونی پلمپ اشخاص حقیقی یا مشاغل 
در خصوص رسیدگی به عملکرد اشخاص حقیقی یا مشاغل، صرفاً اشخاص گروه اول طبق ماده 95 قانون مالیات های مستقیم اخذ دفاتر قانونی پلمپ، از جمله دفتر کل و روزنامه هستند و موظف‌اند قبل از شروع سال مالی جدید نسبت به آن اقدام کنند. اما اینکه چرا باید قبل از شروع سال مالی اقدام به این کار کنند، به‌موجب قانون، اشخاص حقیقی یا مشاغل از ابتدای سال مالی موظف به درج وقایع روزانه در دفتر روزنامه هستند و حداکثر تا پانزدهم ماه بعد به دفتر کل منتقل می‌شوند. البته سازمان امور مالیاتی در این راستا نیز تمهیداتی برای اشخاص حقیقی یا مشاغل در نظر گرفته است که بر اساس آیین‌نامه 230761 می‌توانند با ارائه نامه‌ یا درخواستی به سازمان امور مالیاتی (قبل از شروع سال مالی جدید)، نرم‌افزار مورد استفاده را معرفی کرده، خلاصه عملیات داده شده به ماشین‌های الکترونیکی را به صورت ماهیانه در پایان هر ماه در دفتر روزنامه ثبت و حداکثر تا پانزدهم ماه بعد به دفتر کل منتقل کنند. به این ترتیب، اطلاعات آنها به جزئیات در نرم‌افزار به خدمت مسئول رسیدگی‌کننده داده می‌شود و دفاتر هم به لحاظ مطابقت، قابل اتکا و رسیدگی هستند. البته اشخاص حقیقی یا مشاغل در صورتی که تا قبل از شروع سال مالی به هر دلیلی دفاتر قانونی دریافت نکرده باشند، به شرطی که تا قبل از اخذ دفاتر قانونی هیچ‌گونه فعالیت پولی و مالی نداشته باشند، می‌توانند دفاتر قانونی را در سال جاری اخذ کنند.

ارسال اظهارنامه عملکرد اشخاص حقیقی یا مشاغل 
اشخاص حقیقی یا مشاغل، موظف به ارسال اظهارنامه عملکرد تا حداکثر سه ماه بعد از پایان سال یا دوره مالی هستند. البته این مدت در بازه زمانی همه‌گیری بیماری کرونا به تعویق افتاد و در برخی موارد به ماه‌های خرداد و مرداد موکول شد. اما طبق قانون، شما تا پایان خرداد ماه سال بعد را برای ارسال اظهارنامه عملکرد مشاغل را مد نظر قرار بدهید و برای تکمیل اظهارنامه به بخش اطلاعات اختصاصی توجه ویژه داشته باشید که حتماً این موارد را تکمیل نمایید: در ردیف یک با تعیین «بلی» شماره مجوز شغلی در جدول شماره 3؛ در ردیف 2 با انتخاب «بلی» شماره دفاتر قانونی پلمپ در صورتی که جزء مشاغل گروه اول باشید، در جدول شماره 4؛ در بند 5 با انتخاب «بلی» اطلاعات ملک استیجاری در جدول شماره 6 را وارد کنید و سپس به تکمیل اطلاعات درآمدی و گزارش هزینه‌ها بپردازید و با تأیید نهایی حتماً شماره پیگیری را به انضمام PDF اظهارنامه ارسال اظهارنامه دریافت کنید.
تبصره ماده 100، هر چند که برای اشخاص گروه دوم و سوم مطلوب است، پیشنهاد می‌کنم در صورتی از این تبصره استفاده و گزارشگری مالی کنید که هیچ‌گونه درآمد کتمان شده‌ای نداشته باشید؛ چرا که در غیر این صورت، سازمان امور مالیاتی این امکان را دارد که تا 5 سال بعد از تاریخ ارائه اظهارنامه، درآمد کتمان شده شما را علنی و نسبت به ابطال توافق تبصره ماده 100 اقدام نماید؛ در این صورت توافق‌نامه فی مابین شما با سازمان امور مالیاتی باطل می‌شود و شما علی‌رغم پرداخت جریمه‌ی کتمان، موظف به پرداخت 30% جریمه غیر قابل بخشودگی عدم ارسال اظهارنامه نیز هستید. در پایان توصیه می‌کنیم که به ارجعیت قوانین مؤخر یا آخرین قوانین مصوب نسبت به قوانینی که در این مقاله به تشریح آنها پرداختیم، توجه داشته باشید. در این خصوص می‌توانید با مراجعه به وب سایت موسسه مالیاتی دادیس یا شماره همراه 09121966291 در تماس باشید  و از اطلاعات کارشناسان در این زمینه بهره‌مند شوید.                           ",https://www.asriran.com/003Uqy
833606,۱۴۰۱/۰۱/۱۶,بین الملل,زلنسکی: ملاقاتی با پوتین نخواهم داشت,ما به دنبال عاملان جنایات جنگی در اوکراین هستیم و از کشورهای جهان می خواهیم تا برای دستگیری آنها همکاری کنند.,"رئیس‌جمهوری اوکراین تصریح کرد که ممکن است هیچ نشستی میان او و ولادیمیر پوتین برگزار نشود.


به گزارش روز سه‌شنبه ایرنا به نقل از خبرگزاری رویترز، ولودیمیر زلنسکی امروز تصریح کرد: انجام مذاکره با روسیه به یک چالش تیدیل شده اما ما انتخاب دیگری نداریم.
وی در ادامه خاطر نشان کرد: ما به دنبال عاملان جنایات جنگی در اوکراین هستیم و از کشورهای جهان می خواهیم تا برای دستگیری آنها همکاری کنند.
زلنسکی ضمن مطرح کرد این ادعا که روسیه ممکن است ظرف دو سال آینده به عملیات نظامی دیگری دست بزند، گفت: به ضمانت‌های امنیتی نیاز داریم که روسیه دیگر هرگز به اوکراین حمله نکند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت. 
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.

                           ",https://www.asriran.com/003UrG
833605,۱۴۰۱/۰۱/۱۶,بین الملل,فرانسه: اتحادیه اروپا فردا چهارشنبه، روسیه را تحریم می‌کند,روسیه اتهامات مطرح شده علیه این کشور مبنی بر دست داشتن در قتل عام غیرنظامیان از جمله در شهر بوچا را رد کرده است.,"«کلمنت بوون» وزیر امور اروپایی فرانسه اعلام کرد اتحادیه اروپا به احتمال قوی روز چهارشنبه دور جدید تحریم ها علیه روسیه را اعمال می کند.


به گزارش ایرنا به نقل از خبرگزاری رویترز، وی پس از انتشار گزارش هایی مبنی بر کشته شدن غیرنظامیان در شمال اوکراین به دست نیروهای روسی، تاکید کرد که اتحادیه اروپا باید به سرعت در زمینه واردات گاز و زغال سنگ از روسیه اقدام کند.
روسیه اتهامات مطرح شده علیه این کشور مبنی بر دست داشتن در قتل عام غیرنظامیان از جمله در شهر بوچا را رد کرده است.
«واسیلی نبنزیا» نماینده روسیه در سازمان ملل گفت مسکو روز سه شنبه اسنادی را در اختیار شورای امنیت سازمان ملل قرار می دهد که نشان می دهد نیروهای روسی در این کشتارها دخالتی نداشته اند.
رسانه‌های غربی ۱۴ فروردین ماه ۱۴۰۱ با انتشار تصاویری از شهر بوچا در نزدیکی کی‌یف مدعی شدند نیروهای روسیه حین خروج از اطراف پایتخت اوکراین غیرنظامیان را هدف گلوله قرار داده‌اند.  
کاخ کرملین روز دوشنبه اعلام کرد که قاطعانه اتهام دست داشتن در کشتار غیرنظامیان شهر بوچا در اوکراین را رد می‌کند.
ولادیمیر پوتین رئیس جمهوری روسیه روز ۲۱ فوریه ۲۰۲۲میلادی(دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.  
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.
روسیه که اقدام خود را در اوکراین «عملیات نظامی ویژه» می‌خواند، هدف خود از حمله به این کشور را نازی زدایی دانسته است. اما اوکراین و غرب این تهاجم را غیرقانونی و غیرقابل توجیه می دانند.  

                           ",https://www.asriran.com/003UrF
833604,۱۴۰۱/۰۱/۱۶,بین الملل,دانمارک ۱۵ دیپلمات روس را اخراج می‌کند,این اقدام دانمارک در واکنش به کشتار غیرنظامیان در شهر «بوچا»ی اوکراین صورت می‌گیرد.,"وزارت خارجه دانمارک اعلام کرد که ۱۵ دیپلمات روس را اخراج می‌کند.
به گزارش ایلنا به نقل از رویترز، این خبر را وزیر خارجه دانمارک طی بیانیه‌ای اعلام کرد. 
این اقدام دانمارک در واکنش به کشتار غیرنظامیان در شهر «بوچا»ی اوکراین صورت می‌گیرد.
پیشتر نیز تعدادی از کشورهای اروپایی، از جمله فرانسه و آلمان، تصمیم خود مبنی بر اخراج دیپلمات های روسیه را اعلام کردند.
روسیه در واکنش اعلام کرده که به این اقدام‌ها پاسخی درخور خواهد داد.                            ",https://www.asriran.com/003UrE
833556,۱۴۰۱/۰۱/۱۶,عمومی,سرگذشت عجیب عاطفه میرسیدی: قرار بود سِقط شوم! (فیلم),عاطفه میر سیدی در برنامه هیوا شبکه تهران سرگذشت عجیبش را تعریف کرد./صداوسیما,کد ویدیو  دانلود    فیلم اصلی                                     ,https://www.asriran.com/003UqS
833603,۱۴۰۱/۰۱/۱۶,اجتماعی ,کودکتان را به زور نبوسید,اعضای فامیل آشنا هستند و غریبه به حساب نمی آیند اما کودکان این موضوع را نمی فهمند. این تناقض؛ کودک را گیج می کند و تشخیص این که به چه کسی اعتماد کند و به چه کسی اعتماد نکند را برایش سخت می کند‌.,"برخی از والدین به صورت ناخواسته رفتارهایی با کودک خود می کنند که باعث می شود کودک در آینده دچار مشکلات زیادی شود.
 
طبق یک مطالعه؛ از هر 3 نفر؛ فقط 1 نفر در مورد معنی کلمه (رضایت) آگاهی دارد و اکنون زمان آن فرا رسیده که این موضوع را از سنین پایین به فرزندان خود نیز آموزش دهید. بسیاری از والدین عادت دارند فرزندان شان را مجبور کنند تا یکی از اقوام را ببوسند یا در آغوش بگیرند؛ در صورتی که این کار کاملا اشتباه است و تاثیرات مخربِ روانی روی کودک شما خواهد داشت.
 
در این قسمت تصمیم گرفتیم که در این باره بیشتر توضیح دهیم تا با برخی از عوارض به زور بوسیدن کودک آشنا شوید.
 
تصور می ‌کنند که آغوش و لمس شدن اشکالی ندارد
 
کودکان نه تنها از والدین بلکه از تمام اطرافیان خود الگو برداری می‌ کنند؛ وقتی به اقوام خود اجازه می‌ دهید تا آن ها را بغل کنند و ببوسند؛ این اتفاق برای شان عادی سازی خواهد شد و به همین دلیل است که آموزش تفاوت بین لمس خوب و بد به کودک تان آن قدر اهمیت دارد.
 
باعث می شود فکر کنند که به راحتی شان اهمیت نمی دهید
 
نشان دادن محبت خانواده به کودکان بسیار رایج است. اما به خاطر داشته باشید که فرزندان تان هنوز به این روال عادت نکرده اند و از طرفی اگر کودک شما از در آغوش گرفتن عمه، خاله، عمو و... امتناع می کند و شما همچنان او را مجبور به این کار می کنید؛ فکر می ‌کند که راحتیِ دیگران را به راحتی او ترجیح می دهید.
 
این رفتار آن ها را گیج می کند که به یک غریبه اعتماد کنند یا خیر
 
مواقعی هست که شما از فرزندتان می خواهید با غریبه ها صحبت نکند و چیزی از آن ها نگیرد، و از طرف دیگر می خواهید کسی که نمی شناسد را ببوسد. مسلما اعضای فامیل آشنا هستند و غریبه به حساب نمی آیند اما کودکان این موضوع را نمی فهمند. این تناقض؛ کودک را گیج می کند و تشخیص این که به چه کسی اعتماد کند و به چه کسی اعتماد نکند را برایش سخت می کند‌.
 
بهتر است دلیل کودکتان را بدانید
 
ممکن است دلیلی وجود داشته باشد که آنها در برابر ابراز محبت مقاومت می کنند. به گفته بسیاری از افراد؛ کودکان حس بهتری در تشخیص بد از خوب دارند. اگر کودک شما از رفتن به آغوش دیگری امتناع می کند و هر زمان که او را در آغوش می ‌گیرد؛ شروع به گریه می‌ کند؛ ممکن است دلیلی برای این کار وجود داشته باشد. به جای این که فرزندتان را مجبور کنید و آزارش دهید؛ صبر کنید تا تنها شوید و با آرامش از او بپرسید که چرا نمی خواهد اقوام تان را در آغوش بگیرد و ببوسد.
 
منبع: نمناک                           ",https://www.asriran.com/003UrD
833601,۱۴۰۱/۰۱/۱۶,فرهنگی/هنری,"هنرپیشه بالیوود برای بازی در فیلم ""تهران"" به ایران می آید (+عکس)",این هنرپیشه 50 ساله بالیوود پدری هندی و مادری ایرانی تبار دارد.,"""جان آبراهام"" هنرپیشه بالیوود قرار است در خرداد ماه امسال برای بازی در فیلم حادثه ای- مهیج ""تهران ""به شهر تهران بیاید.
به گزارش عصرایران به نقل از رسانه های هندی،"" جان آبراهام"" ستاره 50 ساله سینمای هند که حاصل ازدواج پدری هندی و مادری ایرانی (از پارسیان هند) است، قرار است برای بازی در نقش اول فیلم ""تهران"" در خرداد ماه امسال به ایران بیاید.
این ستاره سینمای هند همزمان تهیه کننده سینما هم هست و  در کار ""مدلینگ"" هم اشتغال دارد.
فیلم ""تهران"" با الهام از وقایع واقعی، اولین کارگردانی فیلم سینمایی ""آرون گوپالان""، فیلمساز سرشناس تبلیغاتی هند را رقم خواهد زد. فیلمنامه این اثر را ""رایتش شاه"" و ""آشیش پراکاش ورما"" نوشته اند.
تبلیغ پوستر فیلم ""تهران"" در صفحه اینستاگرام "" جان آبراهام""
جان آبراهام درباره فیلم تهران گفته است:"" این یک فیلم ژئوپلتیک است...اگر در بحران روسیه و اوکراین سرمایه‌گذاری کرده‌اید، از خود می‌پرسید که چین چه می‌کند، ایران چه می‌کند، فلسطین در کجای این ماجرا قرار می‌گیرد، تهران درباره همه این‌ها است... این یک فیلم خیره کننده است.""
آبراهام گفت: این فیلم، در هسته خود، یک داستان عاشقانه خواهد بود، اما برخلاف هر چیزی که مخاطب قبلا دیده است فیلمنامه این اثر یکی از منحصر به فردترین مفاهیمی است که خوانده ام، جایی که بیننده پس از تماشای آن سر خود را خارانده و به فکر فرو خواهد رفت.""
این بازیگر ادامه داد: اما کار من این است که آن را به عنوان یک سازنده ساده کنم و به مخاطب ارایه کنم. در اصل، فیلم یک داستان عاشقانه است و من مدت‌هاست که داستان عاشقانه‌ای متفاوت انجام نداده‌ام و وقتی در یک داستان عاشقانه معمولی بازی کردم به طرز بدی شکست خوردم.""
عکس: اینستاگرام

                            ",https://www.asriran.com/003UrB
833602,۱۴۰۱/۰۱/۱۶,اجتماعی ,تشخیص دانش‌آموزان بیمار با استفاده از سامانه «ایران من»,حدود ۵هزار و ۴۰۰مراقب بهداشت در سطح مدارس حضور دارند و در حدود ۳۰هزار نیروی اداری وظیفه نظارت و حضور فیزیکی در مدارس را عهده‌دار هستند.,"معاون تربیت‌بدنی سلامت وزارت آموزش و پرورش گفت: دانش‌آموزان مبتلا یا ناقل از طریق سامانه «ایران من» تشخیص داده می‌شوند.

به گزارش ایلنا از مرکز اطلاع رسانی و روابط عمومی وزارت آموزش و پرورش، صادق ستاری فرد؛ با حضور در برنامه «سلام صبح بخیر» رادیو ایران، اظهار کرد: با شیوع کرونا و آغاز آموزش‌‌های مجازی، شاهد افت تحصیلی و یادگیری دانش آموزان در تمام پایه‌ها و همچنین مشکلاتی نظیر انزوای اجتماعی، احساس تنهایی، استرس، ترس از یاد نگرفتن دروس و ... بودیم که تمام این مشکلات ناشی از تعطیلی 3 ساله مدارس در کشور می‌باشد. در این راستا، یکی از بهترین روش‌ها برای حل این مشکلات، بازگشایی حضوری مدارس و حضور پر شور دانش آموزان و معلمان در کلاس‌های درس است.

وی درباره تمهیدات لازم برای جلوگیری از شیوع بیماری در میان دانش آموزان گفت: دانش آموزان مبتلا یا دانش آموزان دارای علائم بیماری نباید در کلاس‌های حضوری درس حاضر باشند و باید آموزش‌ها را از طریق فضای مجازی دنبال کنند؛ همچنین رعایت بهداشت فردی، بهداشت محیط، زدن ماسک، وجود تهویه به طور جدی مد نظر آموزش و پرورش است.
ستاری فرد تاکید کرد: حدود ۵هزار و ۴۰۰مراقب بهداشت در سطح مدارس حضور دارند و در حدود ۳۰هزار نیروی اداری وظیفه نظارت و حضور فیزیکی در مدارس را عهده‌دار هستند.
معاون تربیت بدنی و سلامت وزارت آموزش و پرورش تاکید کرد: «سامانه ایران من» در اختیار مدیران، معلمان و مراقبین بهداشت مدارس است و وزارت بهداشت و وزارت کشور نیز به این سامانه دسترسی دارند؛ بنابراین می‌توانیم به راحتی دانش‌آموزانی که خودشان یا فردی در خانواده‌شان مبتلا به بیماری هستند را تشخیص دهیم.
وی با تاکید بر اینکه همه پیش‌بینی‌ها انجام شده است، گفت: میانگین تراکم کلاس‌ها در حال حاضر ۱۸نفر دانش‌آموز است، اما این را نیز می‌پذیریم کلاس‌هایی داریم که حتی ۴۰دانش‌آموز دارند.
ستاری‌فرد گفت: هشتم فروردین امسال بخشنامه‌ای را به همه استان‌ها ارسال کردیم که هرگونه افزایش شهریه توسط مدارس غیردولتی ممنوع است و اگر مدرسه‌ای افزایش شهریه داشته باشد، تخلف است.
وی ادامه داد: تمهیدات لازم برای رسیدگی به تخلفات را انجام داده‌ایم و به گزارش‌های خانواده‌ها رسیدگی می‌کنیم.
ستاری فرد گفت: سرویس تردد دانش‌آموزان خوشبختانه امروز یا فردا در کلان شهر‌هایی مثل تهران، اصفهان و دیگر شهر‌هایی که نیاز به تردد دانش آموزان از طریق سرویس دارند، برقرار می‌شود و مشکلات این حوزه، با توجه به برنامه ریزی‌های انجام شده، مرتفع می‌گردد.
معاون تربیت بدنی و سلامت وزارت آموزش و پرورش با اشاره به اینکه آزمون‌های پایان ترم گذشته در همه مقاطع به صورت حضوری برگزار شد، گفت: طی شش ماه گذشته همه مدارس روستایی و مدارس شهر‌های کم جمعیت که در برآورد ما حدود ۲۳%از دانش‌آموزان را شامل می‌شوند، به صورت کاملا حضوری در کلاس‌های درس بودند و آموزش و پرورش نشان داد که حضور دانش‌آموزان نمی‌تواند چالشی را ایجاد کند.
ستاری‌فرد ادامه داد: خوشبختانه تا امروز، ۹۵%معلمان دز اول واکسن، ۹۰%دز دوم و بیش از ۵۱% دز سوم واکسن را دریافت کردند؛ همچنین حدود ۹۰% دانش آموزان دز اول و ۸۰% دز دوم را دریافت کرده‌اند.
معاون تربیت بدنی و سلامت وزارت آموزش و پرورش در پایان تاکید کرد: به والدین اطمینان خاطر کافی را می‌دهیم که با رعایت کامل مراقبت‌های بهداشتی در مدارس تمام تلاشمان را برای حفظ سلامتی دانش‌آموزان به کار خواهیم گرفت.

                           ",https://www.asriran.com/003UrC
833360,۱۴۰۱/۰۱/۱۶,بین الملل,تکنیک‌هایی برای کنترل استرس و دلشوره (فیلم),شما وقتی استرس و دلشوره می‌گیرید برای کاهش اون چه می‌کنید؟,"کد ویدیو  دانلود    فیلم اصلی          


 
 
                           ",https://www.asriran.com/003UnI
833599,۱۴۰۱/۰۱/۱۶,سیاسی,خبر جدید سخنگوی دولت درباره تخصیص یارانه نقدی (فیلم),دولت مسیر مجزایی را برای پرداخت یارانه‌ها طراحی کرده تا ارزش آن حفظ شود.,کد ویدیو  دانلود    فیلم اصلی                                     ,https://www.asriran.com/003Ur9
833598,۱۴۰۱/۰۱/۱۶,سیاسی,ابلاغ دستور جمع آوری اتباع خارجی غیر مجاز,,"سرپرست اداره کل امور اتباع و مهاجرین خارجی استانداری فارس گفت: سال گذشته افزون بر ۵۵ هزار نفر از اتباع خارجی غیر مجاز در استان شناسایی و پس از سیر مراحل اداری به کشور خود بازگردانده شده‌اند ، جمع آوری اتباع خارجی غیر مجاز نیز به دستگاهای مربوطه در استان فارس ابلاغ شده است.


به گزارش ایرنا، محمد علی خادمه الرسول، روز سه شنبه در جمع خبرنگاران افزود: هرچند  موضوع مهاجرت اتباع خارجی جنبه ملی و فرا سرزمینی دارد اما در استان فارس با توجه به اتفاق نظر و هماهنگی دستگاههای متولی، عملکردی مناسب اما نیازمند ارتقا انجام گرفته و برنامه های مناسب تری نیز برای سال جاری پیش بینی شده است.وی ادامه داد: هم اینک در مبادی ورودی استان فارس از جمله از سمت استان های یزد، کرمان و هرمزگان، بحث توقیف خودروهای حامل اتباع خارجی غیر مجاز توسط نیروی انتظامی و برخورد قضایی و قانونی با متخلفان توسط دستگاه قضایی در حال انجام است و برنامه هایی در جهت افزایش روند جمع آوری اتباع غیر مجاز به دستگاهای مربوطه ابلاغ شده است .او اظهار داشت: اردوگاه مراقبتی شیراز آمادگی دارد اتباع خارجی که درخواست بازگشت داوطلبانه به کشورشان دارند را پذیرش و کرده و آنها را جهت خروج از کشورمان به مرزها منتقل کند.سرپرست اداره کل امور اتباع و مهاجرین خارجی استانداری فارس گفت: به کارفرمایان و شهروندان اعلام می کنیم، چنانچه قصد به کارگیری اتباع خارجی را دارند از اتباع خارجی دارای مجوز اقامت و پروانه کار استفاده نمایند.خادمه الرسول افزود: در شهرهای آباده، داراب، فسا، فیروزآباد، نی‌ریز، فراشبند، رستم، مهر و خنج، اقامت اتباع و مهاجرین خارجی مجاز هم ممنوع است و آنها حق اقامت در این شهرها را ندارند و در صورت مشاهده برخورد قانونی خواهد شد.وی ادامه داد: شهروندان می‌توانند هرگونه گزارش مربوط به اشتغال اتباع غیر مجاز، قاچاق اتباع غیر مجاز و مشخصات رانندگان متخلف حمل کننده اتباع خارجی غیر مجاز را به اداره کل امو ر اتباع و مهاجرین خارجی استانداری فارس به شماره ۳۷۲۶۰۰۳۱ داخلی ۲۲۰ اعلام کنند تا اقدامات لازم انجام شود.

                           ",https://www.asriran.com/003Ur8
833600,۱۴۰۱/۰۱/۱۶,سیاست خارجی,واکنش سازمان حج و زیارت به اطلاعیه «مقررات سفر به عراق»,رعایت تمامی دستورالعمل‌های بهداشتی از سوی کاروان‌های سازمان حج و زیارت الزامی است و سلامت، عزت، کرامت و امنیت زائران برای ما جزو الزامات محسوب می‌شود.,"پس از اعلام مقررات سفر به عراق که تعدادی خاصی از واکسن‌های کرونا برای ورود به این کشور پذیرفته شده است، معاون امور عتبات عالیات سازمان حج و زیارت گفت: دستورالعمل بهداشتی جدیدی برای سفر زائران ایرانی به عراق ابلاغ نشده است.
 
به گزارش ایسنا، به تازگی دستورالعمل جدید سفر به عراق به شرکت‌های گردشگری و هواپیمایی ایران ابلاغ شده است که بر این اساس، مسافران ورودی به این کشور به ارائه گواهی معتبر واکسیناسیون کووید و یا آزمایش منفی PCR ملزم شده‌اند. همچنین اعلام شده که عراق واکسن‌های فایزر/ مدرنا/ آسترازنکا/ جانسون/ سینوفارم/ سینوواک را برای سفر به این کشور مورد تایید قرار داده است. با این حال، حجت‌الاسلام والمسلمین صحبت‌الله رحمانی ـ معاون امور عتبات عالیات سازمان حج و زیارت ـ با ""شایعه"" خواندن این دستورالعمل، گفت که داشتن کارت واکسیناسیون مورد تایید وزارت بهداشت و جواب منفی آزمایش PCR از قبل وجود داشته است.
 
روابط عمومی سازمان حج و زیارت به نقل از رحمانی تاکید کرد: این اخبار مطرح‌شده موضوع جدیدی نیست، بلکه همان دستورالعمل‌های گذشته را تکرار می‌کند، دریافت جواب منفی آزمایش PCR  در محدود ۷۲ ساعت قبل از اعزام یا تزریق دو دُز واکسن مورد تایید وزارت بهداشت برای سفر به این کشور و در اختیار داشتن کارت مربوط به واکسیناسیون الزامی است.
 
او همچنین اظهار کرد: رعایت تمامی دستورالعمل‌های بهداشتی از سوی کاروان‌های سازمان حج و زیارت الزامی است و سلامت، عزت، کرامت و امنیت زائران برای ما جزو الزامات محسوب می‌شود.
 
معاون امور عتبات عالیات سازمان حج و زیارت در این واکنش، درباره نوع واکسن مورد تایید برای سفر به عتبات عالیات عراق اظهارنظری نداشته است. پیش‌تر، مسؤولان سازمان حج و زیارت که مسؤولیت اعزام زائران ایرانی به عتبات عالیات عراق را دارند، گفته بودند: بر اساس توافقی که با طرف عراقی شده است همه واکسن‌ها از جمله واکسن «برکت» برای ورود به عراق مورد قبول است، اما باید کارت واکسیناسیون برای زائر صادر شده باشد. کارت واکسن کرونا با مُهر و امضای هیات پزشکی و هلال احمر به عنوان یک کارت معتبر برای طرف عراقی ارسال و معرفی شده است و تمام زائران که سامانه وزارت بهداشت تزریق دو دز واکسن آن‌ها را تایید کرده است، کارت واکسن را دریافت می‌کنند و این کارت برای طرف عراقی معتبر است.
 
                           ",https://www.asriran.com/003UrA
833594,۱۴۰۱/۰۱/۱۶,اجتماعی ,سفرهای نوروزی و رؤیای بعید اپوزیسیون,50 میلیون ایرانی سفرکرده در ایام نوروز، می‌خواهند زندگی کنند. کسی که می‌خواهد زندگی کند، از فرهنگ مبارزه و کنش انقلابی فرسنگ‌ها فاصله دارد. هر چقدر هم که از وضع موجود ناراضی باشد.,"عصر ایران؛ هومان دوراندیش - مدیر کل توسعۀ گردش‌گری داخلی اعلام کرده است: «مجموع آمار اقامت شبانۀ مسافران نوروز از 26 اسفندماه 1400 تا 13 فروردین‌ماه در اقامتگاه‌های رسمی 50 میلیون و 633 هزار و و 296 نفر‌شب بوده است.»
از این عده، حدود 6 میلیون مسافر در ایام عید وارد استان بوشهر شدند. 6 میلیون نفر به مشهد سفر کردند و بیش از 12 میلیون نفر نیز به مازندران. سایر افراد هم قاعدتا به گیلان و استان فارس و ... رفته بودند طی تعطیلات نوروزی.
این یادداشت، یادداشتی دربارۀ چند و چون سفرهای نوروزی مردم ایران نیست بلکه این سفرهای پرشمار را از منظری سیاسی می‌نگرد.
کثرت سفرهای نوروزی در ایران دلالت‌های سیاسی و فرهنگی‌‌یی دارد که اپوزیسیون و حکومت باید به آن‌ها توجه کنند. دلالت فرهنگی‌اش، میل به خوش‌باشی در جامعۀ ایران است. خوش‌باشی اگرچه در فرهنگ رسمی کشور پسندیده نیست، ولی در تار و پود جامعۀ ایران تنیده است.

  البته مردم ایران از این حیث تفاوتی با مردم سایر کشورهای جهان ندارند. زیستن در این دنیا، فی‌نفسه، گره خورده است به رنج و ملال. خوش‌باشی برای بسیاری از مردم، راهی به رهایی موقت از این رنج و ملال است. تفاوت ایران و اکثر کشورهای دنیا در این است که در کشور ما بسیاری از خوشی‌ها ممنوع شده و به همین دلیل خوش‌باشی بوی جرم می‌دهد.
  سخت‌گیری با توجیه مذهبی با مردمی که انبوهی از فشارهای اقتصادی و غیراقتصادی را تحمل می‌کنند و آشکارا از هر فرصت کوچک و اندکی برای کمی خوش‌بودن استفاده می‌کنند، جدا از اینکه بوی طالبانیسم می‌دهد و ذاتا روا نیست، فقط به کار مشروعیت‌زدایی بیشتر از ساختار سیاسی موجود می‌دهد.
  اما از این نکته که بگذریم، دلالت سیاسی سفرهای کثیر نوروزی، چیزی جز این نیست که جامعۀ ایران برخلاف تصور بسیاری از نیروهای انقلابی خارج کشور ""جامعه‌ای در آستانۀ انقلاب"" نیست.
   اپوزیسیون خارج کشور، حجم چشم‌گیر نارضایتی‌های داخلی را دال بر استعداد وقوع ""شرایط انقلابی"" در جامعۀ ایران می‌داند. اما مردمی که در این شرایط سخت اقتصادی، فرصت مسافرت و لذت بردن از زندگی را از دست نمی‌دهند، آیا واقعا حاضرند قید زندگی و لذتِ بودن را بزنند و به خیابان‌ها بیایند به قصد براندازی حکومت (چندان که اپوزسیون خارج‌نشین القا می‌کنند)؟
   اگرچه هیچ کس به درستی نمی‌داند در بطن جامعه چه می‌گذرد، و در هر جامعه‌ای هم استعدادهای متضادی وجود دارد که ممکن است یکی از آن‌ها ناگهان محقق شود، ولی در بحث از وقوع یا عدم وقوع شرایط انقلابی، باید به ""احتمال غالب و قوی"" توجه کرد نه ""احتمال مغلوب و ضعیف"".
   در ایران دست کم سه دهه است که آموزه‌های لیبرالیستی ترویج می‌شود. بها دادن به ""جان"" و لذت بردن از ""زندگی""، ارکان اساسی فرهنگ لیبرالیستی‌اند. آن دورانی که چهار تا چریک [...] احساساتی، خودشان را به فنا می‌دادند و قهرمان خلق‌الله می‌شدند سپری شده است[...]     البته هر فرد و گروهی حق دارد مطابق صلاح‌دید خودش عمل کند، اما اگر مخالفت با جمهوری اسلامی بدل به شغل مخالفان خارج کشور نشده باشد، آن‌ها باید به این واقعیت توجه کنند که این چند ده میلیون ایرانیِ سفرکرده در تعطیلات نوروزی، حاضر نیستند همسر و فرزند و عمر و جان شان را قربانی وقوع تحولات سیاسی‌ بکنند. آن هم تحولات سیاسی‌‌یی که چشم‌انداز چندان روشنی هم ندارد.
   62 درصد از مردم تهران در تعطیلات نوروز در سفر بودند. یعنی بیش از 5 میلیون و 500 هزار نفر از جمعیت 9 میلیون نفری تهران. آیا پایتختی که این همه مسافر نوروزی دارد، حاضر به یراق نشسته تا به فرمان اپوزیسیون انقلاب کند؟ بعید به نظر می‌رسد!
  تا وقتی هم که تهران از درِ انقلاب در نیاید، هیچ انقلابی در ایران پیروز نخواهد شد. حتی اگر پیروز هم شود، چیزی جز نکبت و بدبختی بیشتر رقم نخواهد خورد. انقلاب‌های شرقی، یعنی انقلاب‌هایی که از شهرهای کوچک و پیرامونی آغاز می‌شوند و به سمت مرکز می‌آیند، بسیار خشونت‌بار و غیر دموکراتیک از آب درمی‌آیند. انقلاب چین و انقلاب کوبا، دو نمونۀ مشهور انقلاب‌های شرقی‌اند.
   اینکه جمعیت قابل توجهی از مردم ایران در تعطیلات نوروزی در مسافرت بودند، اینکه بسیاری از نخبگان و تحصیلکردگان ناراضی ترجیح می‌دهند کشور را ترک کنند تا اینکه در کشور بمانند و رفتار سیاسی انقلابی پیشه کنند، تا حد زیادی نشان می‌دهد نارضایتی‌های جامعۀ ایران چندان مؤید این مدعای اپوزیسیون خارج کشور نیست که ""ایران کشوری در آستانۀ انقلاب است"". دست کم چنین مدعایی از ""احتمال غالب"" خبر نمی‌دهد.
   بگذریم از اینکه اپوزیسیون خارج کشور نقش نیروهای داخلی مخالف انقلاب را نادیده می‌گیرد برای اینکه مردم را تشجیع کند به گام نهادن در وادی انقلاب. یعنی در گفتارهای سیاسی اپوزیسیون خارج‌نشین، چنین وانمود می‌شود که اگر بخش قابل توجهی از مردم ناراضی متقاعد شوند به انقلاب کردن، انقلاب رقم خواهد خورد.
   اما همان نیروهایی که در برابر اصلاحات ایستادگی کردند، با شدت و قوت بیشتری در برابر انقلاب نیز ایستادگی خواهند کرد. و این کاملا طبیعی است و اگر جز این باشد عجیب است.
   ثبت اقامت‌های نوروزی به میزان 50 میلیون نفرشب نشان می‌دهد ایرانیان می‌خواهند زندگی کنند. کسی هم که می‌خواهد زندگی کند، از فرهنگ مبارزه و کنش انقلابی فرسنگ‌ها فاصله دارد. هر چقدر هم که از وضع موجود ناراضی باشد.
   جان کلام اپوزیسیون خطاب به این مردم دوستدار ""زندگی""، این است که اگر شما انقلاب نکنید، همین اندک‌مجال زندگی را هم از دست خواهید داد. اما پاسخ جامعۀ ایران به این سیاسیون حرفه‌ای مقیم خارج، چیزی جز این نیست که سرکۀ نقد به از حلوای نسیه.
   اندک‌مجال ""زندگی""، در جریان وقوع انقلاب قطعا از دست خواهد رفت ولی حتی اگر وضع موجود ادامه یابد، آن ""مجال اندک"" کم‌‌وبیش باقی خواهد ماند. هیچ چیز مهم‌تر از نفس زیستن نیست. کسانی که در اروپا یا آمریکا نشسته و مردم داخل کشور را به انقلاب فرامی‌خوانند ولی خودشان جرات نمی‌کنند از کنار ایران هم عبور کنند، مبادا که به سرنوشت روح‌الله زم دچار شوند، باید بدانند که مردم عادی هم خوش ندارند به سرنوشت روح‌الله زم دچار شوند و به همین دلیل از ایفای نقش پیاده‌نظام تشکل‌های سیاسی خارج کشور پرهیز می‌کنند.
   رشد فرهنگ لیبرالیستی و بالارفتن سطح تحصیلات دانشگاهی در ایران سه دهۀ اخیر، به قدری بوده که کمتر کسی خوش دارد زندگی‌اش را هیزم آتش تحولات سیاسی کند و با گذشتن از حق حیات و امنیت خودش، جاده صاف‌کن مشتی انقلابیِ حرفه‌ای مقیم غرب شود. و دقیقا به همین دلیل است که این ""انقلابیون حرفه‌ای"" (به قول لنین)، فاقد نفوذ کلام و قدرت بسیج سیاسی در جامعۀ ایران‌اند.    قطعا انتقادات این انقلابیون غرب‌نشین محترم، در یکی دو ماه آینده نیز ادامه خواهد یافت ولی اکثریت مردم ایران منتظرند تعطیلات پایان ماه رمضان و اواسط خرداد از راه برسد تا چند روزی را در سفر به ""خوشی"" سپری کنند و قدر ""زندگی"" را بدانند؛ ولو که فرصتِ کوتاهِ زیستن، دشواری‌هایش بیش از پیش شده باشد.                           ",https://www.asriran.com/003Ur4
833595,۱۴۰۱/۰۱/۱۶,عمومی,دیدنی های امروز؛ جنگ اوکراین در عبور از ایستگاه 40 روزه,40 روز از آغاز حمله نظامی روسیه به اوکراین گذشت.,"جشنواره جارو کردن مقابر در گورستان چینی ها در شهر کوالالامپور مالزی/ رویترز 						       							شادی نیمار و مسی پس از زدن پنجمین گل برای تیم فوتبال"" پاریسن ژرمن""/ رویترز 						       							مرد اوکراینی در حال خواندن یک کتاب در شهر جنگ زده ""ماریوپول"". بیش از 40 روز از آغاز حمله ارتش روسیه به اوکراین می گذرد./ رویترز 						       							درگیری بین جوانان فلسطینی و نیروهای اسراییلی در دروازه دمشق شهر قدس/ رویترز 						       							سقوط یک جت جنگنده سوخو 35 روسی در شهر ""خارکیف"" اوکراین/ رویترز 						       							شهر بندری ""اودسا"" اوکراین زیر حملات هوایی و موشکی روسیه/ رویترز 						       							ناآرامی ها و تظاهرات ضددولتی در شهر کلمبو سریلانکا/ رویترز 						       							تردد با لباس های محافظتی کامل در شهر قرنطینه شده شانگهای چین/ رویترز 						       							گریه یک خانواده عزیز از دست داده اوکراینی در کنار یک گور دسته جمعی در شهر ""بوچا"". دولت اوکراین و حامیان غربی آن، ارتش روسیه را به جنایت جنگی علیه غیرنظامیان شهر بوچا متهم کرده اند. / خبرگزاری آناتولی 						       							یک نیروی پلیس اندونزی در حال فیلمبرداری از تلاش آتش نشانان برای خاموش کردن آتش سوزی یک مرکز خرید در آچه اندونزی/ خبرگزاری فرانسه 						       							حضور ""امانوئل ماکرون"" رییس جمهوری و نامزد انتخابات ریاست جمهوری فرانسه در یک برنامه پرسش و پاسخ رادیویی/ خبرگزاری فرانسه 						       							برف بازی اسراییلی ها در پیست اسکی ""هرمون"" در منطقه جولان اشغالی/ خبرگزاری فرانسه 						                                   ",https://www.asriran.com/003Ur5
833596,۱۴۰۱/۰۱/۱۶,اقتصادی,خبرگزاری دولت: در اسفند ماه، ۳ کالا، گرانی بالای ۱۰۰ درصد را تجربه کردند/ ۱۷ قلم محصول خوراکی افزایش قیمت بالای ۵۰ درصد و ۲۷ قلم نیز افزایش قیمتی بالاتر از نرخ تورم کشور داشته‌اند,در اسفند ماه ۱۳۹۹ فقط ۱۵ قلم مواد خوراکی افزایش قیمت بالای ۱۰۰ درصد نسبت به اسفند ۱۳۹۸ داشتند، در حالی که در اسفند ۱۴۰۰ فقط ۳ کالا گرانی بالای ۱۰۰ درصد نسبت به اسفند ۱۳۹۹ را تجربه کردند.,"ایرنا نوشت: در اسفند ماه ۱۳۹۹، ۱۵ قلم مواد خوراکی افزایش قیمت بالای ۱۰۰ درصد نسبت به اسفند ۱۳۹۸ داشتند، در حالی که در اسفند ۱۴۰۰ فقط ۳ کالا گرانی بالای ۱۰۰ درصد نسبت به اسفند ۱۳۹۹ را تجربه کردند.
 
براساس گزارش مرکز آمار ایران، تغییرات متوسط قیمت اقلام خوراکی برای گروه‌های مختلف کالایی نشان می‌دهد که در اسفند ماه ۱۴۰۰ از ۵۳ قلم خوراکی منتخب در نقاط شهری، تعداد ۲۷ قلم، درصد تغییر سالانه بالاتر از نرخ تورم نقطه به نقطه شهری کشور (۳۴.۵) داشته‌اند، در اسفند ماه سال ۹۹ از ۵۳ قلم کالای منتخب، تعداد ۳۹ قلم، درصد تغییر سالانه بالاتر از نرخ تورم نقطه‌ای کل کشور (۴۸.۷ درصد) داشتند.
 
بنا بر این گزارش در اسفند ماه ۱۳۹۹ فقط ۱۵ قلم مواد خوراکی افزایش قیمت بالای ۱۰۰ درصد نسبت به اسفند ۱۳۹۸ داشتند، در حالی که در اسفند ۱۴۰۰ فقط ۳ کالا گرانی بالای ۱۰۰ درصد نسبت به اسفند ۱۳۹۹ را تجربه کردند.
 
همچنین در اسفند ۱۳۹۹، تعداد ۳۶ قلم مواد خوراکی رشد قیمت بالای ۵۰ درصد را ثبت کرده‌اند، در حالی که اسفند ۱۴۰۰ فقط ۱۷ قلم محصول خوراکی افزایش قیمت بالای ۵۰ درصد داشتند که تعداد کالاها با افزایش قیمت بالای ۵۰ درصد در اسفند ماه سال ۱۴۰۰ نسبت به اسفند ماه سال قبل از آن نصف شده است.                           ",https://www.asriran.com/003Ur6
833593,۱۴۰۱/۰۱/۱۶,اخبار سلامت,سازمان جهانی بهداشت: ۹۹ درصد مردم جهان هوای بی‌کیفیت تنفس می‌کنند,این یافته ها، سازمان جهانی بهداشت را بر آن داشته است تا اهمیت محدود کردن استفاده از سوخت های فسیلی و لزوم اجرایی شدن سایر اقدامات به منظور کاهش سطح آلودگی هوا را برجسته‌تر کند.,"داده های جدید سازمان جهانی بهداشت (WHO) نشان می دهد که تقریبا کل جمعیت جهان (۹۹ درصد) از هوایی تنفس می کنند که از حد استانداردهای تعیین شده سازمان جهانی بهداشت فراتر است و سلامت آنها را تهدید می کند.

به گزارش ایسنا، بررسی ها حاکی از آن است در حال حاضر بیش از ۶۰۰۰ شهر در ۱۱۷ کشور کیفیت هوا را کنترل می کنند اما مردم این مناطق همچنان سطوح ناسالم ذرات ریز و دی اکسید نیتروژن را تنفس می کنند و ساکنان کشورهای با درآمد پایین و متوسط ​​بیشترین تماس را با آلاینده ها دارند.
این یافته ها، سازمان جهانی بهداشت را بر آن داشته است تا اهمیت محدود کردن استفاده از سوخت های فسیلی و لزوم اجرایی شدن سایر اقدامات به منظور کاهش سطح آلودگی هوا را برجسته‌تر کند.
به روز رسانی پایگاه داده های کیفیت هوای سازمان جهانی بهداشت برای اولین بار به سنجش میانگین غلظت سالانه دی اکسید نیتروژن (NO۲) پرداخته است. دی اکسید نیتروژن یک آلاینده رایج در مناطق شهری است و ماده تشکیل دهنده ذرات معلق و ازن به حساب می آید. همچنین این داده ها شامل ارزیابی ذرات معلق با قطرهای برابر یا کوچکتر از ۱۰ میکرومتر (PM۱۰) یا ۲.۵ میکرومتر (PM۲.۵) است. هر دو گروه از این آلاینده‌ها بیشتر از فعالیت‌های انسانی مرتبط با احتراق سوخت‌های فسیلی ناشی می شوند.
پایگاه داده های جدید کیفیت هوا از نظر پوششِ میزان قرار گرفتن در معرض آلودگی هوا گسترده ترین پایگاه داده است. در حال حاضر در حدود ۲۰۰۰ شهر/سکونتگاه انسانی میزان ذرات معلق PM۱۰ و/یا PM۲.۵ ثبت می شود.
ذرات معلق، به ویژه PM۲.۵ می تواند به اعماق ریه ها نفوذ پیدا و به جریان خون راه پیدا کند و باعث ایجاد مشکلات قلبی-عروقی، مغزی (سکته مغزی) و تنفسی شود. شواهد جدیدی وجود دارد که نشان می دهد ذرات معلق بر سایر اندام ها نیز تاثیر می گذارد و باعث بروز بیماری های دیگر نیز می شود.
به گزارش پایگاه اطلاع رسانی سازمان جهانی بهداشت، دی اکسید نیتروژن نیز با بیماری های تنفسی به ویژه آسم مرتبط است و منجر به علائم تنفسی مانند سرفه، خس خس سینه یا مشکل در تنفس، بستری شدن در بیمارستان و مراجعه به اورژانس می شود.
                           ",https://www.asriran.com/003Ur3
833592,۱۴۰۱/۰۱/۱۶,اخبار سلامت,شناسایی زیرسویه جدید کرونا در چین,باید منتظر موج‌های جدیدی از عفونت باشیم؛ البته به این معنا نیست که مانند ژانویه جهش‌های فوق‌العاده‌ای خواهیم داشت اما در حال حاضر تعداد موارد در برخی از مناطق ایالات متحده مانند شمال شرق افزایش یافته است.,"۲ زیرسویه جدید کووید(یکی در چین و دیگری در بریتانیا) پیدا شده است. زیر سویه جدید امیکرون که در چین شناسایی شده، از سویه امیکرون BA.۱.۱ تکامل یافته و اولین بار در یک بیمار مبتلا به یک مورد خفیف کووید در شهر سوژو هم‌مرز با شانگهای کشف شد.

به نقل از نیوز، زیرسویه جدید که در بریتانیا یافت شده است، XE  نام دارد نوترکیبی از سویه‌های BA.۱ و BA.۲ سویه امیکرون است.
تخمین زده شده است که حدود ۱۰ درصد بیشتر از BA.۲ قابل انتقال است. با این حال این رقم ممکن است تغییر کند زیرا تا ۲۲ مارس تنها ۶۳۷ مورد ابتلا با این زیرسویه جدید در بریتانیا شناسایی شده است. بنابراین داده‌های کافی برای دانستن اینکه XE چقدر مسری است، در این مرحله کافی نیست.
باید منتظر موج‌های جدیدی از عفونت باشیم؛ البته به این معنا نیست که مانند ژانویه جهش‌های فوق‌العاده‌ای خواهیم داشت اما در حال حاضر تعداد موارد در برخی از مناطق ایالات متحده مانند شمال شرق افزایش یافته است.
بنابراین همه باید آماده باشیم. بیشتر به این دلیل که زیر متغیر بسیار مسری BA.۲ امیکرون سویه غالب است. همچنین به این دلیل که شاهد ظهور سویه‌های فرعی جدید در بریتانیا و چین هستیم.
                           ",https://www.asriran.com/003Ur2
833591,۱۴۰۱/۰۱/۱۶,اجتماعی ,عضو شورای شهر: وزیر علوم درباره قطع درختان توسط دانشگاه تهران پاسخگو باشد,با توجه به اهمیت موضوع و اینکه اخیراً نیز مأموران شهرداری در ارتباط با مسئله ذکر شده مورد ضرب و شتم قرار گرفته‌اند پیشنهاد بنده این است که باید وزیر علوم پاسخگوی این مسئله باشد و باید شخص وزیر به این مسئله ورود و پاسخ لازم را بدهند.,"یک عضو شورای شهر تهران درخواست کرد که وزیر علوم برای پاسخگویی درباره قطع درختان توسط دانشگاه تهران در صحن علنی شورای شهر حاضر شود.
 
به گزارش ایسنا، مهدی پیرهادی در جریان پنجاه‌وششمین جلسه شورای شهر تهران با اشاره به موضوع خدمات‌دهی و سرویس‌دهی در سازمان بهشت زهرا(س)، گفت: بنده بنا دارم با توجه به اهمیت این موضوع در جلسه‌ای با معاون مربوطه شهرداری مواردی را مطرح کنم. ضمن اینکه برخی از اقدامات در دوره قبل صورت می‌پذیرفت که مبنای تخصصی نداشته و برخی موارد نیز در این دوره حذف شده است که مجدداً باید احیا شود و در واقع باید یک بازنگری در فرایند سرویس‌دهی در سازمان بهشت زهرا(س) صورت بگیرد.
 
رئیس کمیسیون سلامت محیط زیست و خدمات شهری شورای شهر تهران ادامه داد: نکته بعدی این است که در روزهای پایانی سال گذشته (۲۶ و ۲۷ اسفندماه) بنده تماسی گرفتم و در ارتباط با قطع درختان مجموعه مربوط به دانشگاه تهران مواردی را مطرح کردم اما چون این مسئله همزمان با قبل از نوروز بود و نمی‌خواستم فضای رسانه‌ای و این اتفاق کام مردم را تلخ کند نامه‌ای به شهردار منطقه سه و معاون خدمات شهری منطقه نوشتم و در واقع شهرداری منطقه نیز به صورت جدی به میدان آمد و حتی در ایام نوروز کشیک‌هایی را برای مراقبت از این درختان در نظر گرفت.
 
پیرهادی تاکید کرد: با توجه به اهمیت موضوع و اینکه اخیراً نیز مأموران شهرداری در ارتباط با مسئله ذکر شده مورد ضرب و شتم قرار گرفته‌اند پیشنهاد بنده این است که باید وزیر علوم پاسخگوی این مسئله باشد و باید شخص وزیر به این مسئله ورود و پاسخ لازم را بدهند.                           ",https://www.asriran.com/003Ur1
833584,۱۴۰۱/۰۱/۱۶,فرهنگی/هنری,انتصاب رییس هیات انتخاب و داوران جشنواره بین‌المللی فیلم‌های ورزشی,علی روئین‌تن، کارگردان و تهیه‌کننده سینما به عنوان مشاور دبیر و رییس هیات انتخاب و داوران سیزدهمین جشنواره فیلم‌های ورزشی منصوب شد.,"با حکم سیدمجتبی علوی دبیر و عبدالحمید احمدی، رئیس شورای سیاستگذاری سیزدهمین جشنواره بین‌المللی فیلم‌های ورزشی ایران، علی روئین‌تن، نویسنده، کارگردان و تهیه‌کننده سینما به عنوان رییس هیات انتخاب و داوران سیزدهمین جشنواره فیلم‌های ورزشی منصوب شد.
به گزارش روابط عمومی جشنواره بین‌المللی فیلم‌های ورزشی ایران، نماینده انحصاری فدراسیون جهانی فیلم‎های ورزشی (Ficts) است که به منظور رقابت بین فیلمسازان، برنامه‌سازان، کشف استعدادهای جوان و معرفی چهرهای خلاق، همگام با سیاست‌های ورزش کشور، کمیته ملی المپیک و پارالمپیک و FICTS در راستای حمایت از تولید و عرضه فیلم‌های ورزشی برگزار می‌شود.
در این دوره علاوه بر فیلم‎های سینمایی، مستند (کوتاه و بلند)، داستانی (کوتاه و بلند)، فیلمنامه، پویانمایی، تیزر و نماهنگ تولید شده در فاصله سال های ۱۳۹۸ تا ۱۴۰۰، آثاری با موضوعات روح المپیک و پارالمپیک، مفاهیم صلح و دوستی، ورزش همگانی و سلامت عمومی، ورزش و مبارزه با اعتیاد و بازی‌های محلی، بومی و عشایری می‌توانند در بخش ویژه ملی این رویداد شرکت کنند.
متقاضیان می‌توانند برای ثبت نام تا اول خردادماه به سایت رسمی جشنواره به نشانی www.sportfilmfest.ir مراجعه کنند.
بر اساس این گزارش، جشنواره فیلم‌های ورزشی ایران، نماینده انحصاری فدراسیون جهانی فیلم و تلویزیون ورزشی (FICTS) است. مقر FICTS در میلان ایتالیا است که بیش از ۱۲۵ کشور عضو این فدراسیون هستند. جشنواره ایران به عنوان یکی از ۱۶ پایگاه جهانی و میزبان ۳۴ کشور آسیایی و منطقه برای ورود به جشنواره جهانی میلان مورد توجه فیلمسازان و سینماگران این کشورها است و با توجه به جایگاه بین المللی این جشنواره و استقبال از آن، آثاری از کشورهای اروپایی و دیگر کشورها نیز مهمان این رویداد هستند.
در سیزدهمین جشنواره بین‌المللی فیلم‌های ورزشی ایران سیدمجتبی علوی به عنوان دبیر و عبدالحمید احمدی به عنوان رئیس شورای سیاستگذاری جشنواره، نماینده کمیته ملی المپیک و مشاور وزیر ورزش و جوانان حضور دارند.
سیزدهمین دوره جشنواره فیلم‌های ورزشی ایران با حمایت کمیته ملی المپیک و پارالمپیک، فدراسیون ورزش زورخانه‌ای و کشتی پهلوانی، وزارت ورزش و جوانان، شبکه سوم سیما و سازمان صدا و سیما و سازمان سینمایی وزارت ارشاد در بخش خصوصی و به همت موسسه فرهنگی هنری خانه هنر خیام تیرماه ۱۴۰۱ همزمان با هفته المپیک برگزار می‌شود.                           ",https://www.asriran.com/003Uqu
833587,۱۴۰۱/۰۱/۱۶,اجتماعی ,کمک فوری برای این مادر و پسر 14 ساله اش که نمیرند,,"خیریه همت رضاشهر با ارسال نامه ای به عصر ایران، خواستار کمک به مادر ۴۶ ساله بدون سرپرستی شده که دچار سرطان مغز استخوان شده و متأسفانه رو به بدخیم شدن دارد.
در این نامه آمده است:
احتراماً ضمن قبولی طاعات و عبادات شما سروران به استحضار می رساند سرکار خانم ر ۴۶ ساله و م ۱۴ ساله بدون سرپرست و محمد (یتیم )به حضورتان معرفی می گردند.
خانم ر دچار سرطان مغز استخوان شده که متأسفانه رو به بدخیم شدن دارد.
نامبرده دچار تنگی نفس. تب زیاد.درد استخوان. تعریق شبانه وعفونت های مکرر وگاهی تشنج و سردردهای شدید دارد که باوجود بدهی های زیاد نتوانسته درمانش را شروع کند وبا مراجعه به مددکار موسسه سریعا به پزشک متخصص معرفی شده و برای درمان نیاز به کمک مالی دارد.
مورد دوم محمد دچار بیماری تنگی عروق مغزی دارد که ایشان هم باید فورا درمان شودچرا که مشکلات زیادی من جمله تاری دید .عدم تعادل در راه رفتن. کوفتگی بدن و سردردهای زیاد برایش بوجود آمده است.
از آنجا که این دو عزیز هیچ کسی را برای حمایت ندارند وطبق نظز پزشک هزینه های بسیار بالایی نیاز است خواهشمند است مساعدت ویژه داشته باشید تا بتوانیم با کمک و یاری خداوند منان و شما نیک اندیشان سلامتی را به این عزیزان هدیه دهیم.
ازخدای بزرگ سلامتی همه شما را آرزمندیم.
قبلا از همکاری و مساعدتی که دراین باره مبذول خواهید فرمود کمال تشکر و سپاسگزاری را می نماید.
شماره حساب خیریه 02042187340 شماره کارت خیریه 6104337733573958شماره شبای خیریه IR930120000000002042187340
برای کمک آنلاین کلیک کنید                           ",https://www.asriran.com/003Uqx
833586,۱۴۰۱/۰۱/۱۶,اجتماعی ,ستاد دیه: ۱۴۹۹ مرد ایرانی به دلیل مهریه‌ در زندان هستند,سال گذشته به علت کنترل ورودی رانندگان به بندهای زندان، استان‌های ایلام و خراسان‌جنوبی هیچ زندانی محکوم دیه‌ای در ارتباط با سوانح جاده‌ای در آمار عددی خود نداشتند.,"رئیس هیات امنای ستاد دیه کشور با بیان اینکه بدهکاران مالی گفت: یک هزار و ۴۹۹ محکوم به عدم ایفای تعهدات مهریه و ۶۷۷ محکوم به عدم ایفای تعهد نفقه در حبس هستند.


به گزارش ایرنا از ستاد دیه کشور، سید اسدالله جولایی افزود: محکومان گرفتار به واسطه صدور یا امضای اوراق بانکی (چک یا سفته) با پنج هزار و ۴۸۷ مددجو در شمار پرجمعیت‌ترین دسته زندانیان غیرعمد قرار گرفته و محکومان به ایفای تعهدات مهریه و نفقه هر کدام به ترتیب با یک هزار و ۴۹۹ و ۶۷۷ محبوس در رتبه‌های بعد قرار دارند.
جولایی با تقدیر از حمایت‌های مردمی در آزادی زندانیان جرایم غیرعمد گفت: در سال گذشته، هفت هزار و ۹۵۶ محکوم مالی و بدهکار دیات غیرعمد از بند حبس رهایی یافتند.
وی خاطرنشان کرد: سال گذشته با وجود محدودیت‌های ناشی از شیوع بیماری کرونا در برگزاری جشن‌های گلریزان اما خیران خداجوی کشور سنگ تمام گذاشتند و به واسطه حمایت‌های مادی و معنوی خود و در قالب پویش‌ها و آیین‌های مجازی زمینه آزادی هفت هزار و ۶۱۱ زندانی مرد و ۳۴۵ محکوم زن بدهکار در جرایم غیرعمد را فراهم کردند.
رئیس هیات امنای ستاد دیه کشور با بیان اینکه بیش از ۹۶ درصد افراد استخلاص یافته بدهکاران مالی بوده‌اند، مبلغ بدهی این زندانیان را رقمی بالغ بر ۳۴ هزار میلیارد ریال اعلام کرد و افزود: در فرایند رسیدگی به پرونده‌ها با تلاش شبانه‌روزی کمیته‌های صلح و سازش تا میزان ۴۵ درصد محکومٌ‌به از سوی شکات خصوصی و اولیای دم گذشت شد.
جولایی با تفکیک جرایم زندانیان مساعدت شده گفت: در حوزه مددجویان بدهکار دیه، تعداد ۱۱۰ نفر به دلیل ناتوانی در پرداخت دیات ناشی از حوادث رانندگی، ۱۰۱ محکوم به علت عدم استطاعت در ایفای تعهدات مرتبط با حوادث کارگاهی و ۸۲ محبوس نیازمند نیز به سبب ناتوانی در پرداخت دیات شبه عمد در بند حبس حضور داشتند که بیشتر این افراد با مشارکت آحاد مختلف اجتماعی از بند زندان نجات یافتند.
وی گفت: پس از تصویب و دائمی شدن قانون بیمه اجباری شخص ثالث در سال‌ ۱۳۹۵ خوشبختانه آمار بدهکاران دیه‌های فوتی و جرحی ناشی از حوادث رانندگی، کاهش محسوسی داشته است، به نحوی که سال گذشته به علت کنترل ورودی رانندگان به بندهای زندان، استان‌های ایلام و خراسان‌جنوبی هیچ زندانی محکوم دیه‌ای در ارتباط با سوانح جاده‌ای در آمار عددی خود نداشتند.
صدر استخلاص‌ها به اصفهان تعلق دارد
رئیس هیات امنای ستاد دیه کشور درباره استان‌های فعال در حوزه آزادی زندانیان غیرعمد اظهار داشت: اصفهان در سال گذشته با آزادی ۷۵۲ زندانی جرایم غیرعمد، خود را در صدر فهرست آزادی‌ها قرار داده و در ادامه متولیان امر در آذربایجان شرقی با فراهم کردن زمینه آزادی ۵۵۲ محبوس و مسئولان قضایی استان فارس با محیا کردن مقدمات رهایی ۴۶۷ زندانی واجد شرایط، در ردیف‌های بعدی این فهرست قرار دارند.

                           ",https://www.asriran.com/003Uqw
833583,۱۴۰۱/۰۱/۱۶,اجتماعی ,چاه‌ها را ببندید؛ اگر بود ونبودِ نفت تفاوت ندارد,یک راه حل این است که چاه‌های نفت را ببندید و نفت را بگذارید برای نسل‌هایی از مدیران که برنامه‌ریزی و الفبای توسعه را بهتر بلد باشند و حسرت تأثیر تولید نفت را بر دل ملت خود نگذارند...,"عصر‌ ایران؛ سجاد بهزادی - وزیر نفت به تازگی در گفت‌وگو با صداوسیما گفته است"" ظرفیت تولید نفت به دوره قبل از تحریم‌ها یعنی بیش از ۳ میلیون و ۸۰۰ هزار بشکه نفت در روز رسیده است.""
 وقتی تحریم ها صادرات نفت ایران را تا زیر ۵۰۰ هزار بشکه در روز رساند همه نگران بودیم. مصیبت‌ها و فشارهای اقتصادی بر جامعه مضاعف شد و تا امروز ادامه دارد.
همه به این نتیجه رسیده بودند اداره کشور منهای درآمدهای نفتی تنها یک رویا بود و چالش ها بیش تر شد و فقر و تورم بالاتر رفت. اما حالا آن گونه که وزیر نفت اعلام کرده، خوش بختانه ظرفیت تولید نفت دوباره به دوره قبل از تحریم‌ها یعنی بیش از ۳ میلیون و ۸۰۰ هزار بشکه در روز رسیده است. اما یک تناقض، پرسش و پارادوکس عمیقی در این میان وجود دارد. پس چرا فشارهای اقتصادی و تورم در جامعه نه تنها کمتر نشده، بلکه همچنان روز به روز بیشتر می شود؟
ابتدا احمدی‌نژاد بود که به دنبال شعارهای پوپولیستی خود و ادعای رفاه مبتنی بر اقتصاد اسلامی و عدالت اقتصادی؛ آوردن نفت بر سر سفرۀ مردم را به لایه های اجتماعی وادبیات عمومی جامعه وارد کرد. او به رغم درآمدهای افسانه ای حاصل از فروش نفت، فقر را در جامعه بیش تر کرد و هرگز نتوانست طبق شعاری که داده بود، نفت را سر سفره مردم بیاورد.
دولت احمدی‌نژاد نزدیک به ۷۰۰ میلیارد دلار و معادل نیمی از درآمد نفت ۴۰ سال اخیرایران را در اختیار داشت.او با اقتصاد یارانه ای فکر می کرد نفت را سر سفره فقرا آورده است، در حالی که این نوع سیاست، صدای همه کارشناسان اقتصادی را در آورده بود ونسبت به عواقب آن هشدار می دادند.
   علی لاریجانی رئیس سابق مجلس شورای اسلامی نیز در اظهارنظری گفته بود""در سال‌های گذشته گاهی شعارهایی داده شده که مورد پسند عمومی هم بوده است ولی دردی دوا نشد. بسیار شعار داده شد که پول نفت را به سر سفره مردم می‌آوریم، آیا آورده شد؟ اگر می‌خواهیم پول نفت سر سفره مردم بیاید باید تولید افزایش یابد و مردم با کرامت شغل خود را انتخاب کنند. اداره کردن مردم از طریق کمیته امداد عقلانیت نیست و مردم ایران باید با کرامت زندگی کنند.""

  امروز افکار عمومی می‌پرسند وقتی بسیاری از اجزای کشور با تولید ۴ میلیون بشکه ای نفت، همان حال و روزی دارد که با درآمد ۳۰۰ هزار بشکه ای نفت داشت؛ پس بود ونبود این ثروت ملی و یا تحریم بودن و یا نبودنش چه اهمیتی دارد؟
  وقتی درآمد نفت تاثیری بر رفاه عمومی نداشته باشد، جامعه از داشتن این ثروت ملی خوشحال نیست و با حسرت های زهرآلود به سخن مدیرعامل شرکت ملی نفت ایران واکنش نشان می دهد؛ وقتی که می گوید"" از نظر نفت و گاز درجا و همچنین مایعات و میعانات درجا در مجموع بیش از ۱۲۰۰ میلیارد بشکه معادل نفت خام در زیرزمین داریم و با این شرایطی که داریم و با این شیوه‌ای که در حال تولید هستیم حداقل یک قرن دیگر می توانیم نفت و گاز را تولید کنیم.""
  اما یک راه حل این چالش مهم چیست و چه باید کرد؟
  یک راه حل این است که چاههای نفت را ببندید و نفت را بگذارید برای نسل هایی از مدیران که برنامه ریزی و الفبای توسعه را بهتر بلد باشند و حسرت تاثیر تولید نفت را بر دل ملت خود نگذارند. اگر می خواهیم بر اساس برخی گفته های کارشناسان، روزانه ۱۵۰ میلیون دلار به خاطر تنش با غرب و بر زمین ماندن برجام به کشور ضرر و آسیب وارد نشود باید ""دولت با ظرفیت"" داشت.
  تا زمانی که ""دولت باظرفیت"" نداریم و راه دشوار توسعه را با علم روز و درک درست از دنیای پیرامون نفهمیدیم، چاههای نفت را پلمب کنید. اینطوری آیندگان هم از ما به نیکی یاد می کنند.تا زمانی که نخبگان تحول خواه در قدرت قرار نگیرند، نه تنها نفت بلکه هیچ کدام از ثروت های ملی، مانند آب وخاک نیز وضعیتی بهتر از این نخواهند داشت و این ثروت ها پیش چشم ملت ها یکی پس از دیگری هدر می روند.                           ",https://www.asriran.com/003Uqt
833580,۱۴۰۱/۰۱/۱۶,فرهنگی/هنری,افشاگری حجازی‌فر از سنگ‌اندازی همرزمان شهید باکری در ساخت «موقعیت مهدی» (فیلم),هادی حجازی‌فر در گفتگو با رفیق صمیمی‌اش محمدحسین مهدویان از سنگ اندازی‌های همرزمان شهید مهدی باکری در سر راه ساخت فیلم تحسین شده موقعیت مهدی گفته است.,کد ویدیو  دانلود    فیلم اصلی                                     ,https://www.asriran.com/003Uqq
833585,۱۴۰۱/۰۱/۱۶,سیاسی,نامه ۱۹۰ نماینده مجلس به رئیسی درباره مذاکرات وین: تضمین‌های محکم‌تر بگیرید,تاکنون بیش از ۱۹۰ نفر از نمایندگان نامه نبویان به رئیس جمهور را امضا کرده اند.,"تسنیم: جمعی از نمایندگان در نامه‌ای خطاب به رئیس جمهور خواستار اخذ تضمین‌های محکم‌تر از طرف مقابل در مذاکرات وین شدند.
 
حجت الاسلام سید محمود نبویان نماینده تهران در مجلس شورای اسلامی در نامه‌ای خطاب به رئیس جمهور خواستار اخذ تضمین‌های محکم‌تر از طرف‌های غربی در مذاکرات وین شده است.
 
به گفته فلاحی نماینده همدان در مجلس که در حال جمع آوری امضا از نمایندگان به منظور حمایت از این نامه بود، تاکنون بیش از ۱۹۰ نفر از نمایندگان نامه نبویان به رئیس جمهور را امضا کرده اند.                           ",https://www.asriran.com/003Uqv
833582,۱۴۰۱/۰۱/۱۶,سیاست خارجی,پیشنهاد دیپلمات سابق ایرانی برای باز کردن گِرِه مذاکرات احیای برجام: عذرخواهی دولت بایدن از ایران بابت ترور سردار سلیمانی,بدون مشارکت سپاه، هیچ توافقی با ایران در مورد بحران های منطقه ای وجود نخواهد داشت.,"""سید حسین موسویان"" دیپلمات سابق عضو تیم مذاکره کننده هسته ای ایران که هم اکنون در آمریکا اقامت دارد، با نگارش مقاله ای که در وب سایت ""میدل ایست آی"" منتشر شده، پیشنهادهایی برای باز کردن گِرِه مذاکرات احیا برجام بر شمرده که از جمله آنها عذرخواهی دولت بایدن بابت ترور غیرقانونی شهید ""قاسم سلیمانی"" است.
به گزارش عصرایران، این دیپلمات ایرانی نوشته است:
(بنابرگزارش ها) تنها اختلاف باقی مانده عمده بین ایران و آمریکا برای احیا برجام تاکید ایران بر حذف نام سپاه پاسداران انقلاب اسلامی از فهرست ""سازمان های تروریستی خارجی"" دولت آمریکاست.
متحدان ایالات متحده در منطقه - به ویژه اسراییل و عربستان سعودی - با حذف سپاه از لیست تروریستی دولت آمریکا مخالفت کرده اند و استدلال می کنند که این اقدام می تواند تهدیدات منطقه ای ایران را افزایش دهد و جمهوری خواهان در کنگره آمریکا نیز با چنین اقدامی مخالف هستند. اما برای حکومت ایران این موضوع خط قرمز است.
""رابرت مالی"" فرستاده ویژه ایالات متحده اخیرا اعلام کرده حتی اگر در نهایت برای تسهیل گفتگوها با ایران نام سپاه از فهرست تروریستی دولت آمریکا هم خارج شود، واشنگتن تحریم‌ها را علیه این نیروی نظامی ایران حفظ خواهد کرد.
در اینجا دو ملاحظه مرتبط وجود دارد. بدون مشارکت سپاه، هیچ توافقی با ایران در مورد بحران های منطقه ای وجود نخواهد داشت. این استدلالی است که دولت بایدن برای حذف سپاه پاسداران از فهرست تروریستی به منظور تسهیل گفتگوهای دوجانبه در مورد مسایل منطقه ارایه می کند.

 
ژنرال ""کنت مک‌کنزی"" فرمانده مستعفی سنتکام و یک شاهین ضد ایرانی که دستور ترور ""قاسم سلیمانی"" را در ژانویه 2020 اجرا کرده، اخیرا به روزنامه ""واشنگتن پست"" گفته است که ""ما باید با ایران در آینده به سازشی دست یابیم.""
علاوه بر این ""ند پرایس"" سخنگوی وزارت امور خارجه آمریکا اخیرا خاطرنشان کرد که پس از خروج دونالد ترامپ، رییس‌جمهوری سابق آمریکا از توافق هسته‌ای در سال 2018 و تعیین سپاه به عنوان سازمان تروریستی در سال 2019 و در نهایت ترور (شهید) قاسم سلیمانی در سال 2020، "" تعداد حملات گروه‌های مورد حمایت ایران در بین سال‌های 2019 تا 2020 بیش از 400 درصد افزایش یافته است.
اما پس از تهدید ایران به انتقام از قتل ژنرال ارشد خود، دولت بایدن در موقعیت دشواری برای دفاع از خود در برابر فشارهای سیاسی داخلی بر سر خارج کردن نام سپاه از فهرست تروریستی آمریکا قرار خواهد گرفت. ترور سلیمانی نقض آشکار قوانین بین‌المللی بود که ایران با شلیک بیش از 12 موشک بالستیک به دو پایگاه نظامی آمریکا در عراق به آن پاسخ داد.
برای حل این مانع، یک گزینه این است که دولت بایدن از دولت ایران به دلیل ترور غیرقانونی ترامپ عذرخواهی کند و واشنگتن و تهران متعهد شوند که به اصل عدم مداخله و عدم استفاده از زور تحت منشور سازمان ملل متحد پایبند باشند.
ایالات متحده و متحدان منطقه‌ای آن برای همکاری به منظور کاهش تنش در منطقه به ایران نیاز دارند. ایران هم پیشتر به طور ضمنی با تنش‌زدایی موافقت کرده است، اما نمی‌تواند این موضوع را به توافق هسته‌ای مرتبط کند، زیرا می‌ترسد که کمپین ضدایرانی در واشنگتن و منطقه، تهران را برای هر حادثه جدید مقصر بداند و ایالات متحده را برای کنار گذاشتن مجدد این توافق تحت فشار قرار دهد.
وزیر امور خارجه قطر این هفته بر اهمیت دستیابی به توافق هسته ای با ایران تاکید و به لزوم توافق بر سر امنیت جامع در منطقه اشاره کرد.
از زمان پایان جنگ ایران و عراق در سال 1988، همه دولت‌های ایران، از میانه‌رو تا محافظه‌کار، خواستار کاهش تنش‌های منطقه‌ای شده و پیشنهاد ایجاد یک سیستم منطقه‌ای برای امنیت و همکاری جمعی در خلیج فارس را داده‌اند، که در کتاب من، ""ساختاری جدید برای امنیت، صلح و همکاری در خلیج فارس"" شرح داده شده است.
مسیر پیش رو احیای توافق هسته‌ای و آغاز گفت‌وگوهای جدی درباره ساختار امنیتی منطقه‌ای است که امنیت را برای همه از طریق هنجارها و اصول مشترک، مانند برابری حاکمیتی دولت‌ها، خودداری از تهدید یا استفاده از زور، حل و فصل مسالمت آمیز منازعات، مصون ماندن مرزها و عدم مداخله در امور داخلی سایر دولت ها، ارتقا دهد.
قطعنامه 598 شورای امنیت سازمان ملل متحد چارچوبی قابل اجرا برای حل و فصل مسایل باقی مانده بین ایران و همسایگان عرب خلیج فارس، به ویژه عربستان سعودی فراهم می کند. این قطعنامه به ایجاد یک ترتیبات امنیتی جمعی برای مبارزه با تروریسم، فرقه گرایی، جنایات سازمان یافته و قاچاق مواد مخدر و سایر نگرانی های متقابل کمک خواهد کرد.

اولین قدم این است که فورا لفاظی ها و تبلیغات خصمانه متوقف شود و سپس یک مجمع گفتگوی منطقه ای برای بحث در مورد مسایل امنیتی ایجاد شود. مذاکرات بین ایران و کشورهای همسایه در صورتی می‌تواند موفقیت‌آمیز باشد که اهداف سیاسی آن‌ها سازگار باشد و از محاسبات ""جمع جبری صفر"" (برد و باخت) اجتناب کند.
 
یک سیستم امنیتی و همکاری جامع همچنین به اقدامات اعتمادساز نیاز دارد، مانند بازدیدهای هیات های نظامی از نظامی، اطلاع رسانی پیش از برگزاری تمرینات نظامی، شفافیت در خرید تسلیحات، کاهش هزینه‌های نظامی، پیمان‌های عدم تجاوز، گروه‌های ضربتی مشترک برای مقابله با بحران و مدیریت و حذف سلاح های کشتار جمعی.
تعهد به این اصول می تواند نگرانی های همه طرف های ذی نفع از جمله ایالات متحده، ایران و عربستان سعودی را برطرف کند.
                            ",https://www.asriran.com/003Uqs
833578,۱۴۰۱/۰۱/۱۶,سیاسی,کاهش ارزش خبری جنگ اوکراین؛ توجه رسانه‌ها عجیب نبود,روند طبیعی فعالیت رسانه‌های آزاد دنیا و نیز رسانه‌های غیر ایدئولوژیک داخلی را محصول توطئه سرمایه‌داری جهانی و غربزدگی روزنامه‌نگاران وطنی و مقولاتی از این دست ندانیم.,"عصر ایران؛ جمشید گیل - بیش از چهل روز از آغاز جنگ اوکراین می‌گذرد. اگرچه مطابق آخرین اخبار، ارتش روسیه در اطراف کی‌یف مرتکب جنایت جنگی هول‌ناکی شده، ولی به نظر می‌رسد که اگر ولادیمیر پوتین در ادامۀ این جنگ دستور استفاده از سلاح شیمیایی یا اتمی را صادر نکند، جنگ روسیه و اوکراین به تدریج از صدر اخبار دنیا خارج خواهد شد.
اگرچه ""درگیری"" (منازعه) و ""دربرگیری"" (تاثیر) و ""مجاورت"" عوامل موثر در ارزش خبری یک رویداد است، ولی ""تازگی"" و ""شگفت‌انگیزی"" وقایع نیز نقش مهمی در تعیین ارزش خبری آن‌ها دارد.
این واقعیتی انکارناپذیر است که از ارزش خبری هر جنگ یا بحرانی که به درازا بکشد کاسته خواهد شد. تکرار و استمرار، پس از مدتی، نافی جذابیت است و رسانه‌ها و افکار عمومی به رویدادهای تازه نیاز دارند. رویداد تکراری، دیر یا زود ارزش خبری‌ خود را به کلی یا نسبتا از دست می‌دهد.
کسانی که در آغاز جنگ اوکراین ایراد می‌گرفتند چرا به جنگ یمن توجه کافی نداشتید، به تدریج می‌بینند اگر جنگ اوکراین هم به اندازۀ جنگ یمن طولانی شود، ارزش خبری آن فرومی‌کاهد.
همچنین، کسانی که می‌گفتند در فلسطین هفتاد و چند سال است زد و خورد نظامی در جریان است ولی جنگ اوکراین تازه آغاز شده و چطور است این جنگ این قدر برایتان مهم است و به آن درگیری هفتاد و چند ساله توجه چندانی ندارید، به این نکته توجه نداشتند که ارزش خبری ( ونه موضوع دیگری) دردرگیری فلسطینیان و اسرائیلی‌ها دقیقا به دلیل به درازا کشیدن تا حد زیادی فروکاسته و وقتی ارزش خبری ویژه‌ پیدا می‌کند که فاجعۀ جدیدی در آن سرزمین رقم بخورد.
    اگر ستم روسیه به مردم اوکراین بیش از ستم اسرائیل به مردم فلسطین جلب توجه می‌کند،به خاطر نوظهور بودن این ستم است. یعنی لزوما کاسه‌ای زیر نیم‌کاسه نیست و ""رسانه‌های امپریالیستی"" تحت نفوذ ""سرمایه‌داران یهودی""، مشغول سانسور وقایع مهم جهان نیستند. اگر جنگ اوکراین و روسیه هم 10 سال به درازا بکشد، قطعا به حاشیۀ اخبار سیاسی جهان رانده می شود و نیویورک تایمز و واشنگتن پست و گاردین 10سال دیگر مثل امروز به آن نخواهند پرداخت.
ژوزف استالین در توجیه جنایات خود می‌گفت «مرگ یک نفر تراژدی است و مرگ میلیون‌ها نفر آمار». همین چند سال قبل که داعش گاهی عملیاتی تروریستی در فرانسه یا سایر کشورهای اروپای غربی انجام می‌داد و خبر جنایت آن فراگیر می‌شد، بسیاری در خاورمیانه در نقد رسانه‌ها یا شخصیت‌های برجستۀ دنیا می‌گفتند چرا به این همه کشتۀ هرروزه در جنگ سوریه توجهی ندارید و مرگ چند فرانسوی در پاریس برایتان مهم‌تر از مرگ این همه سوری است؟
این منتقدین به اهمیت ""خبر"" توجهی نداشتند. الآن هم اگر در اوکراین تلفات جنگ از طرق غیرعادی رقم نخورد، مرگ اوکراینی‌های اروپایی به تدریج عادی می‌شود و تا حد زیادی شبیه مرگ مردم سوریه در جریان جنگ داخلی این کشور خواهد شد.
مرگ دیگران برای ما همیشه یک ""خبر"" است. مرگ عزیزان مان البته چیزی بیش از خبر است؛ مصیبت است. در قبال خبر مرگ دیگران، یعنی مردمی که آن‌ها را نمی‌شناسیم یا آشنایی دورادوری با آن‌ها داریم، متأسف می‌شویم و با خودمان می‌گوییم کاش فرصت کوتاه زیستن را از دست نمی‌دادند.
این تاسف اما اگر مرگ دیگران به امری روزمره و مستمر تبدیل شود، صرفا جنبۀ عقلانی پیدا می‌کند و بار عاطفی نه چندان عمیق خود را (در قیاس با مرگ عزیرانمان) از دست می‌دهد. یعنی انسان سلیم‌النفس به حکم عقل می‌کوشد جلوی مرگ و میر مردم فلان سرزمین را بگیرد. اما این کوشش ممکن است در عین کاهش ارزش خبری آن مرگ و میر مکرر و مداوم رقم بخورد.
خبر که معمولا سرشتی مصیبت‌بار دارد، در واقع نوعی هشدار است به ضرورت توقف امری نامطلوب.اما اگر آن امر نامطلوب روزمره شود، این دیگر وظیفۀ سیاست‌مداران و صاحبان قدرت است تا جلوی تداوم روزمرگی مصیبت را بگیرند. خبرنگار و سردبیر فلان رسانه، پیش‌تر با برجسته کردن آن مصیبت، وظیفه‌شان را انجام داده‌اند و از آنجا که دنیا به پایان نرسیده و چرخ روزگار همچنان می‌چرخد، سردبیر و خبرنگارانش ناگزیرند سراغ موضوعات و رویدادهای دیگر هم بروند؛ رویدادهایی که از فرط تکرار ملال‌آور نشده‌اند.
اگر هر روز زلزله بیاید، زلزله هم ارزش خبری خود را از دست می‌دهد. کاملاً یا نسبتاً. اما شهرداران و مهندسان راه و ساختمان نمی‌توانند وظیفه‌شان را برای مهار خسارات زلزله نادیده بگیرند.
وقوع خشونت نظامی یا غیر نظامی در جوامع یا مناطقی که کمتر دچار چنین خشونت‌هایی هستند، ارزش خبری بیشتری برای رسانه‌ها در سراسر دنیا دارد. در روزگار پس از حنگ جهانی دوم، جنگ در اروپا امری کمیاب است و به همین دلیل ارزش خبری‌ آن بیشتر از جنگ در خاورمیانه است.
کمااینکه ارزش خبری تیراندازی و قتل مثلا 12 دانش‌آموز در فلان مدرسۀ آمریکا کمتر از وقوع چنین واقعه‌ای در تهران است. چون در تهران از عجایب است که یک دانش‌آموز با اسلحه وارد مدرسه شود و چندین دانش‌آموز دیگر را بکشد؛ اما در آمریکا این واقعه از فرط تکراربه واقعه‌ای منتظَر و محتمل بدل شده است.
گردن زدن مجرمین در عربستان هم امر عجیبی نیست ولی اگر در ایران چنین اتفاقی رخ دهد، ارزش خبری ویژه‌ای دارد. اعدام قاچاقچیان مواد مخدر در ایران و چین امر رایجی است و در مطبوعات داخلی ایران مثل بمب خبری عمل نمی‌کند، ولی چنین واقعه‌ای در بعضی از کشورهای دنیا ارزش خبری ویژه‌ای دارد.
حضور زنان در ورزشگاه‌های فوتبال در کشورهای اروپایی به کلی فاقد ارزش خبری است اما در عربستان و ایران ارزش خبری بالایی دارد. تلفات بالای ناشی از تصادفات جاده‌ای در ایران و هند رویدادی روزمره است ولی در بعضی از کشورهای دنیا، واقعه است نه واقعیت؛ و تیتر یک مطبوعات آن کشورها را به خود اختصاص می‌دهد.
باری، این یادداشت به این دلیل نوشته شد که روند طبیعی فعالیت رسانه‌های آزاد دنیا و نیز رسانه‌های غیر ایدئولوژیک داخلی را محصول توطئه سرمایه‌داری جهانی و غربزدگی روزنامه‌نگاران وطنی و مقولاتی از این دست ندانیم.                           ",https://www.asriran.com/003Uqo
833581,۱۴۰۱/۰۱/۱۶,اجتماعی ,"آموزش و پرورش: پیشنهاد ""افزایش یک ماهه سال تحصیلی"" رد شد",در این قانون آمده است که آزمون‌ها باید در خرداد ماه برگزار شود، لذا هرگونه تغییر در این بازه زمانی، باید به تصویب مجلس شورای اسلامی یا ستاد ملی مقابله با کرونا برسد.,"سخنگوی وزارت آموزش و پرورش استقبال خوب دانش‌آموزان از آموزش حضوری را علت رد پیشنهاد افزایش یک ماهه سال تحصیلی عنوان کرد.
""صادق ستاری‌فرد"" سخنگوی وزارت آموزش و پرورش و معاون تربیت بدنی و سلامت وزارت آموزش و پرورش در گفت‌وگو با ایلنا درباره سرانجام پیشنهاد ""افزایش یک ماهه سال تحصیلی"" گفت: طبق قانون بازگشایی مدارس، شروع سال تحصیلی اول مهر و پایان آن اواخر اردیبهشت پیش‌بینی شده است. همچنین در این قانون آمده است که آزمون‌ها باید در خرداد ماه برگزار شود، لذا هرگونه تغییر در این بازه زمانی، باید به تصویب مجلس شورای اسلامی یا ستاد ملی مقابله با کرونا برسد.
وی با اشاره به اینکه تمرکز وزارت آموزش و پرورش بر موضوع افزایش سال تحصیلی نیست، گفت: پیشنهادهایی درباره افزایش یا کاهش زمان سال تحصیلی مطرح شده است؛ اما تمرکز وزارت آموزش و پرورش، استفاده بهینه و حداکثری از ارائه آموزش در مدت زمان باقی مانده تا پایان اردیبهشت ماه است.
سخنگوی وزارت آموزش و پرورش با تاکید بر لزوم جبران افت تحصیلی و عقب ماندگی‌های آموزشی در  مدت زمان باقی مانده گفت: امیدواریم با استقبال خوبی که دانش‌آموزان از آموزش حضوری و همراهی معلم‌ها شاهد بودیم، بتوانیم در این بازه زمانی، فرصت‌های از دست رفته در آموزش مجازی را جبران کنیم. اگر این مهم رخ دهد، دیگر نیازی به افزایش سال تحصیلی نداریم.
ستاری‌فرد به جلسه روز گذشته شورای عالی آموزش و پرورش در این باره اشاره کرد و گفت: پیشنهاد کلی در این نشست این بود که مدارس از فرصت باقی مانده نهایت استفاده را ببرند. لازم به ذکر است که پیشنهاد افزایش سال تحصیلی زمانی مطرح شد که نگران استقبال کم از آموزش حضوری بودیم، اما با استقبال رضایت بخش دانش‌آموزان، دیگر نیازی به افزایش زمان در برنامه هفتگی مدارس و سال تحصیلی وجود ندارد.»                           ",https://www.asriran.com/003Uqr
833579,۱۴۰۱/۰۱/۱۶,اقتصادی,عراق: فعلا به گاز ایران نیاز داریم,کریم تأکید کرد که به شرط تأمین سوخت لازم برای نیروگاه‌ها، وضعیت تأمین برق در کشور بهتر خواهد بود و 4 هزار مگاوات به تولید برق کشور افزوده خواهد شد.,"سرپرست وزارت برق عراق گفت که گاز ایران برای نیروگاه‌های عراق مناسب است و قیمت آن هم قابل قبول است و تا سال‌های آینده نیز عراق به آن نیاز خواهد داشت.
به گزارش ایلنا از الفرات نیوز، عادل کریم، سرپرست وزارت برق عراق، تأکید کرد که این وزارتخانه برای آمادگی در فصل تابستان پیش رو فعالیت‌های خود را افزایش داده و افزود که اولویت اصلی افزایش تولید برق است.
کریم تأکید کرد که به شرط تأمین سوخت لازم برای نیروگاه‌ها، وضعیت تأمین برق در کشور بهتر خواهد بود و 4 هزار مگاوات به تولید برق کشور افزوده خواهد شد.
او گفت که عراق در حال حاضر به 35 هزار مگاوات برق نیاز دارد که هر سال 1500 مگاوات به آن افزوده می‌شود و افزود که در صورت تأمین بودجه لازم تا سال 2026 تولید برق عراق مازاد بر مصرف خواهد بود.
در تابستان سال گذشته وزارت برق عراق اعلام کرد که برای اولین بار به رکورد تولید 21 هزار مگاوات برق رسیده است.
سرپرست وزارت برق عراق گفت که گاز ایران برای نیروگاه‌های عراق مناسب است و قیمت آن هم قابل قبول است و تا سال‌های آینده نیز عراق به آن نیاز خواهد داشت.
وی تأکید کرد که هدف از اتصال برق عراق به ترکیه تأمین برق برای موصل است و افزود که لازم است قراردادهای اتصال برق با همه کشورهای همسایه وجود داشته باشد.
عادل کریم همچنین گفت که عراق قراردادهایی برای تولید 7500 مگاوات برق از انرژی‌های تجدیدپذیر امضا کرده است                           ",https://www.asriran.com/003Uqp
833577,۱۴۰۱/۰۱/۱۶,سیاست خارجی,تلاش دوباره بغداد برای از سرگیری گفت‌وگوهای تهران و ریاض/ سطح اختلاف‌ها بسیار بزرگ است,این مسئول عراقی همچنین تاکید کرد که صحبت درباره اینکه نتایج گفت‌وگوهای ایرانی و سعودی خوب است یا می‌تواند مایه خوش‌بینی باشد، زود است اما سطح اختلاف‌ها بسیار بزرگ است.,"یک مقام عراقی در بغداد اعلام کرد که دفتر نخست وزیر عراق در حال میانجی‌گری جدیدی برای از سرگیری جلسات گفت‌وگوهای سعودی-ایرانی در بغداد است.
به گزارش ایلنا، یک مقام ارشد در وزارت خارجه عراق به العربی الجدید گفته که ۳ شخصیت دولت عراق، ماموریت مشخص کردن تاریخ برگزاری دور جدید گفت‌وگوهای ایران و عربستان سعودی را برعهده دارند.
تهران در اعتراض به اجرای ده‌ها حکم اعدام شامل شیعیان و همچنین ۷ شهروند یمن از گروه انصارالله، پنجمین دور از گفت‌وگوهای سعودی-ایرانی را که قرار بود در بغداد برگزار شود، لغو کرد.
گفت‌وگوهای سعودی ایرانی نیازمند دستورکار روشن است
سعید خطیب‌زاده، سخنگوی وزارت خارجه ایران روز گذشته دوشنبه از آمادگی ایران برای از سرگیری گفتگوهای ایرانی-سعودی خبر داد و در یک کنفرانس خبری تاکید کرد که «این گفت‌وگوها نیازمند دستور کار واضحی است.»
وی افزود: «نظراتمان را به شکل مکتوب به طرف سعودی ارائه کرده‌ایم و بهتر است که عربستان سعودی نیز نظراتش را به شکل مکتوب به ما ارائه کند.»
گفت‌وگوهای مستقیم ایران و عربستان سعودی در آوریل ۲۰۲۱ در پی موفقیت‌آمیز بودن تلاش‌های عراق برای نشاندن طرفین پای یک میز مذاکره، در بغداد آغاز شد. تهران و ریاض تاکنون چهار دور گفت‌وگوهای مستقیم را در بغداد برگزار کرده‌اند که آخرین دور آن در سپتامبر گذشته برگزار شد.
ایران تمایلی به تکرار نسخه‌های تکراری چهار دوره قبل ندارد 
بنا بر اعلام فؤاد حسین، وزیر خارجه عراق قرار بود پنجمین دور این گفت‌وگوها، ماه گذشته برگزار شود؛ اما ایران در اعتراض به اجرای سلسله احکام اعدام‌ها از سوی عربستان سعودی که شامل چند شهروند یمنی که متهم به عضویت در گروه انصارالله یمن شدند و همچنین چند شهروند شیعی، حضور در این دور از گفت‌وگوها را لغو کرد.
یک مقام ارشد در وزارت خارجه عراق در همین رابطه به العربی‌الجدید گفته که ۳ شخصیت دولت عراق، مأموریت مشخص کردن تاریخ برگزاری دور جدید گفت‌وگوهای ایران و عربستان سعودی را برعهده دارند.
وی تاکید کرد که تاکنون زمان دقیقی برای برگزاری این دور از گفت‌وگوها مشخص نشده است. ایرانی‌ها تمایلی به تکرار نسخه‌های تکراری از چهار دوره قبل مذاکرات ندارند و به دنبال تعیین محورهای مشخصی برای بحث درباره آن هستند؛ مأموریت عراق اکنون نزدیک کردن دیدگاه‌های طرفین است.
این مسئول عراقی همچنین تاکید کرد که صحبت درباره اینکه نتایج گفت‌وگوهای ایرانی و سعودی خوب است یا می‌تواند مایه خوش‌بینی باشد، زود است اما سطح اختلاف‌ها بسیار بزرگ است.
این مقام عراقی با اشاره به دلیل لغو پنجمین دور از مذاکرات ایرانی سعودی که قرار بود ماه گذشته برگزار شود، گفت که پیش‌تر ایران خواستار آن شده بود که ریاض اعدام شهروندان شیعی عربستان را متوقف کند.
تضمین ثبات داخلی عراق در گرو نزدیک کردن دیدگاه‌های تهران و ریاض
از سوی دیگر، عارف حمامی، عضو کمیسیون روابط خارجی پارلمان عراق گفت که این کشور بار دیگر تحرکات برای از سرگیری گفت‌وگوهای سعودی ایرانی را آغاز کرده است؛ چراکه «اهمیت این گفت‌وگوها بر ثبات در عراق را درک کرده است.»
حمامی در گفت‌وگو با العربی‌الجدید تاکید کرد:‌ «برای اینکه عراق عرصه درگیری‌های منطقه‌ای نباشد، همه بر اهمیت چنین گفت‌وگوهایی در حال حاضر اتفاق نظر دارند.»
وی همچنین گفت: «عراق برای از سرگیری مذاکرات سعودی-ایرانی با هدف تضمین ثبات داخلی عراق اقدام می‌کند. به ویژه آنکه نزدیک کردن دیدگاه‌های تهران و ریاض به یکدیگر اقدام بسیار مهمی است و برای تضمین ثبات اوضاع داخلی عراق در سطح سیاسی و امنیتی است.»
حمامی افزود: ما اینجا در مجلس عراق از اقدام دولت برای از سرگیری گفت‌وگوها میان عربستان و ایران حمایت می‌کنیم؛ چراکه این موضوع ثبات وضعیت عراق در سطوح مختلف را به همراه دارد.»
احسان الشمهری، رئیس مرکز «تفکر سیاسی» در عراق در گفت‌وگو با العربی‌الجدید با اشاره به تمایل عربستان سعودی و ایران برای یافتن فضایی برای گفت‌وگو، تاکید کرد: عراق از کشور منتقل‌کننده پیام‌ها به بازیگری اساسی در نزدیک کردن دیدگاه‌ها تبدیل شده است. عراق به دلیل موقعیت جغرافیایی به عنوان میانجی پذیرفته شد و همچنین شاهد وجود اعتماد از سوی ایران و عربستان سعودی به عراق هستیم.
وی افزود: یک مصلحت عراقی در نزدیک کردن ایران و عربستان سعودی به یکدیگر وجود دارد و به همین خاطر بغداد برای از سرگیری مذاکرات و گفت‌وگوها در بغداد با هدف ثبات در وضعیت داخلی عراق در سطوح مختلف تلاش می‌کند.                           ",https://www.asriran.com/003Uqn
833574,۱۴۰۱/۰۱/۱۶,ورزشی,وقتی مستطیل سبز به رینگ بوکس تبدیل می‌شود (فیلم),تیم فوتبال الشرطره صدرنشین لیگ برتر عراق شب گذشته در ورزشگاه بین المللی نجف میزبان تیم نفط الوسط بود.,"بعد از بازی یکی از مسئولان باشگاه الشرطه به پزشک باشگاه نفط الوسط حمله ور شد و مستطیل سبز تبدیل به رینگ بوکس شد.
  

    کد ویدیو  دانلود    فیلم اصلی                                     ",https://www.asriran.com/003Uqk
833576,۱۴۰۱/۰۱/۱۶,ورزشی,آغاز مرحله دوم بلیت فروشی جام جهانی/ ۸۰۰ هزار بلیت به قید قرعه فروخته شد,طبق اعلام فیفا در مرحله دوم هم هواداران فوتبال باید به سرعت برای درخواست بلیت ثبت نام کنند و در نهایت بعد از پایان مهلت ثبت دوباره قرعه کشی انجام می‌شود تا به قید قرعه خریداران بلیت مشخص شوند.,"فارس: رسانه قطری از جزئیات فروش بلیت جام جهانی ۲۰۲۲ و زمان آغاز مرحله دوم آن خبر داد.
 
نشریه «الشرق» قطر خبر داد مرحله دوم بلیت فروشی مسابقات جام جهانی ۲۰۲۲ قطر امروز از ساعت ۱۱ به وقت محلی (۱۲:۳۰ به وقت تهران) آغاز می‌شود و هواداران فوتبال می‌توانند شانس خود را برای خرید بلیت جام جهانی امتحان کنند.
 
در مرحله اول بلیت فروشی ۱۷ میلیون درخواست برای خرید بلیت جام جهانی ثبت شد که در نهایت ۸۰۰ هزار نفر از میان درخواست کنندگان به قید قرعه صاحب بلیت جام جهانی شدند.
 
طبق اعلام فیفا در مرحله دوم هم هواداران فوتبال باید به سرعت برای درخواست بلیت ثبت نام کنند و در نهایت بعد از پایان مهلت ثبت دوباره قرعه کشی انجام می‌شود تا به قید قرعه خریداران بلیت مشخص شوند.
 
تیم ملی فوتبال کشورمان در جام جهانی ۲۰۲۲ در گروه دوم با تیم‌های آمریکا، انگلیس و برنده دیدار پلی آف اروپا رقیب شد. پیش بینی‌ها حاکی از آن است که در جام جهانی قطر بیش از نیم میلیون ایرانی در این تورنمنت فوتبالی حضور پیدا کنند.                           ",https://www.asriran.com/003Uqm
833575,۱۴۰۱/۰۱/۱۶,اقتصادی,قیمت سکه، طلا و ارز امروز ۱۶ فروردین ماه ۱۴۰۱,,,https://www.asriran.com/003Uql
833568,۱۴۰۱/۰۱/۱۶,بین الملل,تحقیق اتحادیه اروپا درباره کشتار غیرنظامیان اوکراین توسط ارتش روسیه (+عکس),همزمان با عقب‌نشینی ارتش روسیه از حومه کی‌یف، پایتخت اوکراین، گورهای جمعی و اجساد رها شده غیرنظامیان در خیابان‌ها، و به‌ویژه در شهر بوچا پیدا شده است.,"رئیس کمیسیون اروپا روز دوشنبه اعلام کرد که اتحادیه اروپا آماده است تا برای تحقیق درباره کشتار غیرنظامیان در حومه کی‌یف، گروه‌های حقیقت‌یاب به منطقه اعزام کند. رئیس جمهوری اوکراین پس از کشف گورهای جمعی روسیه را به ارتکاب نسل‌کشی در این کشور متهم کرد.به گزارش یورو نیوز؛  خانم ""اورزولا فن در لاین"" در لاین در جریان یک مکالمه تلفنی با ولودیمیر زلنسکی، رئیس جمهوری اوکراین گفت: «مرتکبان این جنایات زشت نباید بی‌کیفر بمانند. اتحادیه اروپا یک گروه تحقیق مشترک با اوکراین و به منظور جمع‌آوری مدارک و شواهد برای پیگیرد جنایات علیه بشریت و جرایم جنگی تشکیل می‌دهد.
رئیس کمیسیون اروپا پس از این گفت‌وگوی تلفنی با صدور بیانیه‌ای اعلام کرد: «اتحادیه اروپا آماده است تا تلاش‌هایش را با اعزام گرو‌های تحقیق به محل اعزام و از اوکراینی‌ها حمایت کند. آژانس همکاری قضایی و پلیس جنایی اتحادیه اروپا (یوروپل) آماده کمک به این عملیات هستند.»همزمان با عقب‌نشینی ارتش روسیه از حومه کی‌یف، پایتخت اوکراین، نیروهای محلی گورهای جمعی و اجساد رها شده غیرنظامیان در خیابان‌های منطقه، و به‌ویژه در شهر بوچا پیدا کرده‌اند.به گزارش منابع محلی، دست‌های شماری از اجساد از پشت بسته بوده است. ارتش روسیه با رد اتهام کشتار نظامیان در حومه پایتخت اوکراین می‌گوید این منطقه را به آرامی و بدون درگیری ترک کرده است. نماینده روسیه در سازمان ملل متحد خواستار برگزاری جلسه ویژه شورای امنیت برای بررسی این ماجرا شده است.
رئیس کمیسیون اروپا می‌گوید آژانس همکاری قضایی اتحادیه اروپا مذاکره با دیوان کیفری بین المللی را برای هماهنگی نیروها و افزایش بازده تحقیق، جمع‌آوری و تحلیل شواهد و مدارک آغاز کرده است.
دیوان کیفری بین المللی از روز یکشنبه تحقیق درباره جنایات ادعایی از سوی روسیه در حومه کی‌یف را آغاز کرده است.
                           ",https://www.asriran.com/003Uqe
833573,۱۴۰۱/۰۱/۱۶,اجتماعی ,توضیح استاندار تهران درباره جمع‌آوری معتادان متجاهر,جمع‌آوری و نگهداری معتادان متجاهر در اولویت قرار گرفت چرا که بسیاری از سرقت‌های خرد توسط معتادان متجاهر انجام می شود.,"استاندار تهران با بیان اینکه بسیاری از سرقت‌های خرد توسط معتادان متجاهر انجام می‌شود، توضیحاتی درباره جمع‌آوری معتادان متجاهر ارائه کرد.
به گزارش ایلنا، محسن منصوری درباره جمع‌آوری معتادان متجاهر در سطح شهر تهران در جمع خبرنگاران گفت: تعداد زیادی از معتادان متجاهر درحال حاضر جمع آوری شده‌اند و اگر تعدادی هم باقی مانده اند به زودی جمع آوری خواهند شد.
وی با بیان اینکه در قرارگاه اجتماعی زمانی برای جمع آوری معتادان متجاهر در سطح شهر تهران تعیین شده بود، ادامه داد: خوشبختانه با همکاری دستگاه‌های ذیربط این اتفاق افتاد و تعداد زیادی از آنها جمع‌آوری شده‌اند و تعداد اندکی هم که باقی مانده است به زودی جمع آوری خواهند شد.
استاندار تهران خاطرنشان کرد: بسیاری معتادان متجاهر، متکدیان و کودکان کار نیاز به نگهداری دارند اما جمع‌آوری و نگهداری معتادان متجاهر در اولویت قرار گرفت چرا که بسیاری از سرقت‌های خرد توسط معتادان متجاهر انجام می شود.                           ",https://www.asriran.com/003Uqj
833569,۱۴۰۱/۰۱/۱۶,اجتماعی ,پاره کردن بنر‌های طالبان توسط دختران افغان (فیلم),ویدیویی در شبکه‌های اجتماعی منتشر شده که نشان می‌دهد زنان در ولسوالی بامیان تجمعی را که در حمایت از طالبان برگزار شده بود، برهم زدند. طالبان به عنوان حمایت زنان بامیان از امارت اسلامی برنامه‌ای برگزار کردند، اما زنان بامیانی در اعتراض به سیاست‌های طالبان نسبت زنان، این برنامه را ترک و برخی از آن‌ها بنر‌های برنامه را پاره کردند.,کد ویدیو  دانلود    فیلم اصلی                                     ,https://www.asriran.com/003Uqf
833572,۱۴۰۱/۰۱/۱۶,اقتصادی,افزایش ۶.۲ درصدی قیمت مسکن در تهران,این رقم نسبت به ماه مشابه سال قبل معادل 16 درصد افزایش داشته که در مقایسه با رشد نقطه به نقطه اسفند ماه سال 1399 (معادل 93.7درصد) به مراتب کمتر بوده و مبین کند شدن آهنگ رشد قیمت مسکن در سال 1400 است.,"تعداد آپارتمان‌های مسکونی معامله شده در شهر تهران در اسفند ماه سال 1400، به 6.8 هزار واحد مسکونی رسید که نسبت به ماه قبل 19.9 درصد کاهش و نسبت به ماه مشابه سال قبل از آن 29.6 درصد افزایش نشان می دهد.
به گزارش روابط عمومی بانک مرکزی، در ماه مورد گزارش، متوسط قیمت خرید و فروش یک متر مربع زیربنای واحد مسکونی معامله شده از طریق بنگاه‌های معامالت ملکی شهر تهران 351.2 میلیون ریال بود که حاکی از افزایش 6.2 درصدی نسبت به ماه قبل است.
همچنین این رقم نسبت به ماه مشابه سال قبل معادل 16 درصد افزایش داشته که در مقایسه با رشد نقطه به نقطه اسفند ماه سال 1399 (معادل 93.7درصد) به مراتب کمتر بوده و مبین کند شدن آهنگ رشد قیمت مسکن در سال 1400 است.
گفتنی است، «گزارش تحولات بازار معاملات مسکن شهر تهران در اسفند ماه سال 1400» برگرفته از آمارهای خام سامانه ثبت معاملات املاک و مستغلات کشور است که توسط اداره بررسی‌ها و سیاست‌های اقتصادی بانک مرکزی تهیه و منتشر می‌شود.                           ",https://www.asriran.com/003Uqi
833570,۱۴۰۱/۰۱/۱۶,حوادث,ماجرای استخوان‌های کشف شده انسان در یزد چه بود؟,تکذیب وجود استخوان در آرامستان یزد از سوی مسوولان این مرکز در فضای مجازی باز نشر شد تا اینکه فردی که فیلم استخوان ها را گرفته بود به آرامستان مراجعه و آدرس دقیق را در اختیار مسوولان خلدبرین قرار داد.,"به تازگی فیلمی از بقایای اجساد انسان توسط یک شهروند در شبکه های اجتماعی یزد دست به دست شد و فیلم‌بردار مدعی شد که این فیلم ها را در محدوده آرامستان خلدبرین، پشت سنگتراشی‌ها گرفته است.


به گزارش ایرنا در این فیلم چند دقیقه‌ای، جمجمه استخوان دست و پا و حتی دندان های بازمانده از انسان به نمایش در آمده و در کنار این استخوانها، گونی های رها شده نیز به چشم می خورد.
در ابتدا مسوولان آرامستان یزد پس از بررسی پنج روزه از محدوده اطراف خلدبرین، این فیلم را متعلق به آن مجموعه ندانستند و اعلام کردند این فیلم احتمالا مربوط به نقاط دیگر استان یزد و یا شهرهای اطراف باشد.
همچنین آنها با بیان اینکه بر اساس تاریخ ارسال فیلم، طی بررسی و بازدیدهای میدانی از اطراف خلدبرین، بقایایی از اجساد فوت شده در آرامستان خلدبرین مشاهده نشده، مراجعه شخص تصویربردار به سازمان آرامستان ها و ارائه آدرس دقیق برای بررسی بیشتر را خواستار شدند.
تکذیب وجود استخوان در آرامستان یزد از سوی مسوولان این مرکز در فضای مجازی باز نشر شد تا اینکه فردی که فیلم استخوان ها را گرفته بود به آرامستان مراجعه و آدرس دقیق را در اختیار مسوولان خلدبرین قرار داد.
ادامه ماجرا را از قول رییس سازمان مدیریت آرامستان های شهرداری یزد در گفتگو با ایرنا بخوانید.
سعید پاک سرشت در پاسخ به پرسش خبرنگار ایرنا در این زمینه گفت: قبل از مراجعه این فرد، تمام نقاط آرامستان یزد را جستجو کردیم که بقایایی از استخوان های ادعا شده کشف نشد و اعلام کردیم که در محدوده ما نیست. 
به گفته وی اما پس از حضور شخص تصویربردار و ارائه آدرس محل مورد نظر به اتفاق ایشان، عوامل نیروی انتظامی، اکیپ تشخیص هویت و عوامل سازمان آرامستان ها به محلی که فیلم پر شده بود مراجعه کردیم.
وی ضمن تایید این فیلم اظهار داشت: استخوان های فیلمبرداری شده در بلوار بهمن شهر یزد واقع در بیابان های پشت کشتارگاه قدیم، بین خاک و نخاله های تخلیه شده که حدودا بیش از ۱۰ سال از تخلیه آن ها می گذرد در نقطه ای دور افتاده قرار داشت که پس از مراجعه به محل یاد شده مقداری استخوان  انسان مشاهده شد .
پاک سرشت یادآور شد: پس از صورتجلسه، استخوانهای مورد اشاره جمع آوری و پس از انتقال به خلدبرین، برای بررسی بیشتر تحویل پزشک قانونی شد و بررسی های بیشتر آن دست پلیس و اعلام نتیجه از سوی پزشک قانونی می باشد و در صورتی که مجوز دفن این استخوانها صادر شود آن را دفن می کنیم.
وی اضافه کرد: بقایای کشف شده از اجساد مربوط به هیچکدام از آرامستان های رسمی شهر یزد نیست.

                           ",https://www.asriran.com/003Uqg
833567,۱۴۰۱/۰۱/۱۶,بین الملل,ایلان ماسک بزرگترین سهامدار توییتر شد,مشخص شده است که ماسک دارای ۷۳.۵ میلیون سهام توییتر است.,"ایلان ماسک، رئیس تسلا اعلام کرد که ۹.۲ درصد از سهام توییتر را به ارزش نزدیک به ۳ میلیارد دلار خریداری کرده است و این اقدام، وی را به بزرگترین سهامدار سایت میکروبلاگینگ تبدیل کرد و باعث افزایش بیش از ۲۷ درصدی سهام این شرکت شد.

به گزارش ایسنا، ماسک، کاربر پرکار توییتر، از زمان پیوستن به این سایت در سال ۲۰۰۹ بیش از ۸۰ میلیون دنبال‌کننده دارد و با پیام‌های گاه‌به‌گاه کوتاه و جنجالی خود تاثیرات قابل‌توجهی بر بازارهای مالی می‌گذارد.
پیش از این ماسک از طرفداران خود خواست تا نظراتشان را در مورد آزادی بیان در توییتر ابراز کنند. ماسک فکری جدی برای ایجاد یک پلتفرم رسانه اجتماعی جدید می‌کند و تعهد توییتر به آزادی بیان را زیر سوال می‌برد.
نتایج سه ماهه اخیر توییتر و اضافه شدن کاربران کمتر از حد انتظار، سوالاتی را در مورد چشم‌انداز رشد آن ایجاد کرده است حتی اگر پروژه‌های بزرگی مانند اتاق‌های گفت‌وگوی صوتی و خبرنامه‌ها را برای پایان دادن به رکود طولانی‌مدت دنبال کند.
به نقل از چاینا نیوز، مشخص شده است که ماسک دارای ۷۳.۵ میلیون سهام توییتر است.
سهام توییتر با این خبر افزایش یافت و با ۲۷.۱ درصد افزایش به ۴۹.۹۷ دلار رسید. این سهام که در ۱۲ ماه گذشته تا پایان روز جمعه ۳۸ درصد کاهش یافته بود، روز دوشنبه ۸.۳۸ میلیارد دلار به ارزش بازار خود اضافه کرد که اکنون به ۳۹.۳ میلیارد دلار رسیده است.
                           ",https://www.asriran.com/003Uqd
833565,۱۴۰۱/۰۱/۱۶,محیط زیست,سازمان جهانی بهداشت: ۹۹درصد مردم جهان هوای بی‌کیفیت تنفس می‌کنند,براساس گزارش سازمان جهانی بهداشت ذرات PM2.5 قادر به نفوذ در عمق زبان و در نتیجه ورود به دستگاه گردش خون هستند. این گونه آلاینده‌ها بیماری‌های قلبی و عروقی، مغزی و عروقی و تنفسی را موجب می‌شوند. (عکس: آلودگی هوا در قبرس),"سازمان بهداشت جهانی اعلام کرد تقریبا تمام ساکنان کره زمین در کلان‌شهرها، شهرهای کوچک و مناطق روستایی در سراسر جهان هوای بی‌کیفیت تنفس می‌کنند. نهاد بهداشتی وابسته به سازمان ملل متحد خواستار تلاش بیشتر برای کاهش استفاده از سوخت‌های فسیلی، عامل اصلی آلایندگی هوا و در نتیجه بیماری‌های مرگ‌بار تنفسی و قلبی و عروقی شد.
یورو نیوز نوشت: این گزارش شش ماه پس از انتشار راهنمای کیفیت هوای سازمان جهانی بهداشت و در روز دوشنبه ۴ آوریل و به‌عنوان نسخه به‌روزرسانی گزارش پیشین منتشر شد.
براساس استانداردهای جدید این نهاد ساکنان ۶ هزار منطقه شهری و روستایی یعنی حدود ۹۹ درصد جمعیت جهان امکان استفاده از هوای پاک را ندارند.گزارش تاکید می‌کند که در بسیاری از مناطق جهان، هوا به ذرات معلقی آلوده است که مستقیما و از راه مجاری تنفسی وارد زبان، رگ‌ها و سرخ‌رگ‌ها شده و بیماری ایجاد می‌کند. سازمان جهانی بهداشت هشدار می‌دهد که کیفیت هوا در کشورهای شرق مدیترانه، جنوب شرقی آسیا و پس از آن قاره آفریقا، ناسالم‌تر از دیگر نقاط جهان است.ماریا نیرا، مدیر بخش «محیط زیست، تغییرات اقلیمی و سلامت» سازمان جهانی بهداشت در زمان انتشار این گزارش گفت: «پس از جان به در بردن از یک بیماری همه‌گیر جهانی، مرگ سالانه ۷ میلیون نفر و بیماری تعداد بی‌شمار دیگری به‌علت آلودگی هوا پذیرفتنی نیست. همچنان سرمایه‌گذاری‌های آلوده‌کننده محیط زیست بیشتر از موارد مفید برای هوای پاک و سالم است.»داده‌های سازمان جهانی بهداشت برای سنجش میزان آلودگی هوا به صورت سنتی دو گروه از ذرات معلق با نام‌های علمی PM2.5 وPM10 را در بر می‌گرفت. در گزارش اخیر این نهاد برای نخستین مرتبه، ذرات دی‌اکسید نیتروژن هم در جایگاه آلاینده‌ها طبقه‌بندی شده است. مبنای این گزارش، داده‌های جهانی در سال ۲۰۱۸ است.دی‌اکسید نیتروژن عموما از استفاده انسان از سوخت‌های فسیلی و به‌ویژه در نتیجه حرکت خودروها در مناطق شهری تولید می‌شود. این ذرات می‌تواند باعث بروز بیماری‌های تنفسی نظیر آسم شود.افرادی که در معرض این آلاینده قرار دارند نشانه‌هایی از قبیل سرفه، سوت کشیدن گوش و مشکلات تنفسی پیدا می‌کنند. مبتلایان به این مشکلات جسمی بیش از پیش در بیمارستان‌ها پذیر شده و تخت‌های بیشتری در بخش مراقبت‌های ویژه اشغال می‌کنند.سازمان جهانی بهداشت می‌گوید مناطق شرق دریای مدیترانه بزرگ‌ترین کانون انباشت دی‌اکسید نیتروژن کره زمین است.داده‌های این گزارش بین‌المللی حاکی از آن است که منشاء ذرات معلق که کیفیت هوا را برای تنفس کاهش می‌دهد، هم می‌تواند ناشی از فعالیت‌های انسانی و هم سرچشمه طبیعی داشته باشد: حمل و نقل، نیروگاه‌های سوختی، کشاورزی، سوزاندن پسماندها و فعالیت‌های صنعتی دیگر از یک سو و شن‌های صحرایی از سوی دیگر، عاملان اصلی وجود ذرات معلق در هوا به شمار می‌روند. هند و چین به ترتیب بیشترین میزان آلاینده‌های PM10 و PM2.5 در جهان را دارند.براساس گزارش سازمان جهانی بهداشت ذرات PM2.5 قادر به نفوذ در عمق زبان و در نتیجه ورود به دستگاه گردش خون هستند.این گونه آلاینده‌ها بیماری‌های قلبی و عروقی، مغزی و عروقی و تنفسی را موجب می‌شوند. سازمان جهانی بهداشت خواستار اقدام فوری برای کاهش تولید این آلاینده‌ها به منظور جلوگیری از مرگ و بیماری سالانه هزاران نفر در جهان شد.آنومیتا رویچودوری، کارشناس آلودگی هوا از مرکز دانش و محیط زیست در دهلی نو می‌گوید: «یافته‌ها بر اهمیت فزاینده تغییرات مورد نیاز برای مبارزه با آلاینده‌های هوا تاکید می‌کند. هند و سراسر جهان باید برای دگرگونی‌ به منظور کاهش آلودگی هوا از جمله استفاده از خودروهای برقی، دوری شدن از سوخت‌های فسیلی، روی آوردن گسترده به منابع انرژی تجدید پذیر و جدا کردن زباله‌ها، آماده شوند.»شورای انرژی، محیط زیست و آب، یکی از اتاق‌های فکر مستقر در دهلی نو با بررسی داده‌های این کشور اعلام کرده بود که بیش از ۹ درصد ذرات معلق گروه PM2.5 از فعالیت‌های خانگی و صنعتی ناشی می‌شود.تانوشری گانگولی، مدیر این پژوهش می‌گوید برای کاهش آلودگی هوا باید تولید ذرات آلاینده صنعتی، خودروها، سوزاندن [چوب] برای گرمایش خانگی را کاهش داد: «ما محتاجیم تا انرژی‌های پاک را در اولویت خانه‌ها و اقدامات لازم برای آلودگی‌زدایی از صنایع را در دستور کار قرار دهیم.»                           ",https://www.asriran.com/003Uqb
833566,۱۴۰۱/۰۱/۱۶,اقتصادی,کاهش ساعت کاری بانک‌ها در ماه رمضان,بر اساس آن ساعت کاری شعب بانکی یک ساعت کمتر شد.,"ساعت کاری بانک‌ها در ایام ماه رمضان اعلام شد.
 
به گزارش ایلنا، شورای هماهنگی بانک ها، ساعت کاری بانک ها را در ایام ماه رمضان اعلام کرد که بر اساس آن ساعت کاری شعب بانکی یک ساعت کمتر شد.
 
                           ",https://www.asriran.com/003Uqc
833564,۱۴۰۱/۰۱/۱۶,بین الملل,صدور حکم اعدام برای معلم متجاوز اندونزیایی,این معلم 36 ساله طی 5 سال گذشته به 13 دختر نوجوان مدرسه شبانه روزی تجاوز کرده و 9 نفر از آنها را باردار کرده بود.,"دادگاهی در اندونزی روز دوشنبه برای معلم یک مدرسه اسلامی شبانه روزی در شهر ""باندونگ"" به جرم تجاوز به 13 دانش آموز دختر، حکم اعدام صادر کرد.
به گزارش عصرایران به نقل از رویترز، "" هِری ویراوان"" معلم یک مدرسه شبانه روزی اسلامی در شهر باندونگ در فاصله سال های بین 2016 تا 2021 به 13 دختر دانش آموز بین 12 تا 17 ساله تجاوز جنسی کرده است.
او در ماه فوریه گذشته از سوی دادگاه باندونگ به حبس ابد و پرداخت غرامت 21 هزار دلاری به قربانیان این پرونده محکوم شده بود اما با اعتراض دادستان اندونزی حکم اولیه دادگاه به دادگاه تجدید نظر رفت و دادگاه دیروز برای این معلم حکم اعدام صادر کرد.
پرونده این معلم 36 ساله اندونزیایی، جامعه اندونزی را شوکه کرده است و نیاز به محافظت از کودکان در برابر خشونت جنسی در مدارس شبانه روزی این کشور را در کانون توجه قرار داده است.
بر اساس قوانین اندونزی مجازات کودک آزاری و سوء استفاده جنسی از کودکان حداکثر 15 سال حبس است، اما در سال های گذشته برخی محاکم اندونزی برای پرونده های کودک آزاری (تجاوز جنسی به کودکان) احکامی جدید و متفاوت از جمله ""اخته شیمیایی فرد متجاوز"" صادر کرده اند.
بسیاری از فعالان حقوق کودکان در اندونزی معتقدند قوانین این کشور به اندازه کافی برای مقابله و جلوگیری از موارد کودک آزاری و سوء استفاده جنسی از کودکان بازدارنده نیست.
پرونده اخیر معلم باندونگی از نظر گستردگی ابعاد و قربانیان و نیز صدور حکم اعدام برای فرد متجاوز، در تاریخ اندونزی بی سابقه است.

9 نفر از 13 دختری که در مدرسه مورد تجاوز این معلم قرار گرفته اند، باردار شده اند و به همه قربانیان این پرونده صدمات جسمی و روانی گسترده وارد شده است.
مقامات اندونزی، از جمله وزیر حمایت از کودکان این کشور نیز از درخواست ها برای مجازات اعدام حمایت کرده بودند، هرچند کمیسیون حقوق بشر این کشور، که مخالف مجازات اعدام است، با حکم اعدام برای این پرونده مخالفت کرده است.
اندونزی، بزرگترین کشور با اکثریت جمعیت مسلمان در جهان، دارای هزاران مدرسه شبانه روزی اسلامی و سایر مدارس شبانه روزی مذهبی است که این مدارس به دلیل رایگان بودن در بیشتر مواقع تنها راه تحصیل فرزندان خانواده های فقیر را فراهم می کند.
 
                            ",https://www.asriran.com/003Uqa
833562,۱۴۰۱/۰۱/۱۶,اجتماعی ,تصویر ماهواره‌ای از 'گور جمعی' در شهر بوچا اوکراین (عکس),تصاویر ماهواره‌ای که یک شرکت آمریکایی تهیه کرده از گودالی به بزرگی ۱۰-۱۲ متر (۴۵ فوت) حکایت دارد که گفته شده به گورجمعی در شهر بوچا در حومه کی‌یف، پایتخت اوکراین، تعلق دارد. منبع: خبرفوری,,https://www.asriran.com/003UqY
833561,۱۴۰۱/۰۱/۱۶,اجتماعی ,اقدام ارزشمند یک زوج جوان (فیلم),این زوج جوان در اقدامی ارزشمند مانع سر بریدن گوسفند پیش پای خود می‌شوند و به جای آن درخت می‌کارند.,"کد ویدیو  دانلود    فیلم اصلی          
                           ",https://www.asriran.com/003UqX
833563,۱۴۰۱/۰۱/۱۶,بین الملل,استرالیا صادرات کالاهای لوکس به روسیه را منع کرد,وزارت امور خارجه و تجارت استرالیا همچنین اعلام کرد که این کالاهای لوکس شامل شراب، طلا، خودرو و جواهرات می‌شود.,"وزارت امور خارجه و تجارت استرالیا اعلام کرد، کانبرا صادرات کالاهای لوکس به روسیه را به دلیل اوضاع اوکراین ممنوع کرده است.

به گزارش ایسنا، به نقل از خبرگزاری اسپوتنیک، وزارت امور خارجه و تجارت استرالیا همچنین اعلام کرد که این کالاهای لوکس شامل شراب، طلا، خودرو و جواهرات می‌شود.
این وزارتخانه همچنین اعلام کرد: دولت استرالیا تحریم‌های بیشتری را علیه روسیه در واکنش به حمله این کشور به اوکراین اتخاذ می‌کند. استرالیا تامین، فروش یا انتقال کالاهای لوکس را به روسیه به صورت مستقیم یا غیر مستقیم منع می‌کند.
روسیه در ۲۴ فوریه سال جاری میلادی به اوکراین حمله کرده است.
                           ",https://www.asriran.com/003UqZ
833559,۱۴۰۱/۰۱/۱۶,اجتماعی ,معاون رئیس‌جمهور: اتفاقات مشهد از سوی برخی مسئولین عمدی بود (فیلم),خزعلی: برخی خطاها در ماجرای حواشی بازی ایران و لبنان کاملا مشهود است، به نظر می‌رسد همه این موضوعات از سوی برخی مسئولان سهوی نیست.,کد ویدیو  دانلود    فیلم اصلی                                     ,https://www.asriran.com/003UqV
833558,۱۴۰۱/۰۱/۱۶,بین الملل,نرخ تورم در ترکیه از ۶۰ درصد گذشت,بالا رفتن قیمت حامل های انرژی و کالاها به دلیل حمله روسیه به اوکراین تورم ترکیه را تشدید و وضعیت را برای این کشور بدتر کرده است.,"بنابر اعلام مرکز آمار ترکیه، نرخ تورم سالانه در ماه مارس به ۶۱/۴ درصد رسیده که بالاترین نرخ تورم دو دهه اخیر است. نرخ تورم طی یک ماه شاهد حدود ۵/۵ درصد افزایش بوده است.به گزارش عصر ایران به نقل از بی بی سی؛ داده‌های این مرکز نشان می‌دهد که بیشترین افزایش قیمت در دوازده ماه منتهی به ماه مارس مربوط به حمل و نقل بوده که از پارسال بیش از ۹۹ درصد گرانتر شده است؛ فقط طی یک ماه (از فوریه تا مارس) هزینه حمل و نقل در این کشور بیش از ۱۳ درصد افزایش یافته است.از گروه اقلامی که طی یک سال اخیر بیش از ۶۰ درصد افزایش قیمت داشته‌اند می‌توان به مواد غذایی و نوشیدنی‌های غیرالکلی، لوازم خانگی و همچنین هتل‌ها و رستوران ها اشاره کرد.بالا رفتن قیمت حامل های انرژی و کالاها به دلیل حمله روسیه به اوکراین تورم ترکیه را تشدید و وضعیت را برای این کشور بدتر کرده است؛ کشوری که از قبل با افت ارزش لیره دست به گریبان بود.ارزش پول ملی این کشور در سال ۲۰۲۱ میلادی حدود ۴۴ درصد افت کرد و لیره تا به امروز در سال جدید میلادی (۲۰۲۲) حدود ۱۰ درصد از ارزش خود را از دست داده است.در ماه‌های اول سال ۲۰۲۱ میلادی هر دلار آمریکا تقریبا ۷/۴ لیره بود؛ هر دلار آمریکا امروز (چهارم آوریل) بیش از ۱۴/۷ لیره ارزش دارد.
دولت ترکیه می‌گوید با اجرای سیاست‌های اقتصادی جدید، نرخ تورم در این کشور پس از مدتی تک رقمی خواهد شد؛ سیاستی که رجب طیب اردوغان با پایین آوردن نرخ بهره بانکی سعی دارد تولید و صادرات این کشور را افزایش دهد.این در حالیست که بر اساس اعلام وزارت تجارت ترکیه، در این کشور کسری تجاری عمیق‌‌تر شده و واردات انرژی افزایش یافته است.طی ماه های اخیر رئیس جمهوری ترکیه در چند نوبت نرخ سود را کاهش داد که افت ارزش پول ملی این کشور را تشدید کرد.در دی ماه پارسال بانک مرکزی ترکیه نرخ سود بانکی را برای چهارمین بار کاهش داد و از ۱۵ به ۱۴ درصد رساند.با وجود هشدارها درباره پیامدهای کاهش نرخ سود بانکی، آقای اردوغان از سیاست پولی بانک مرکزی درباره نرخ بهره دفاع می‌کند و این اقدام را به نفع اقتصاد کشورش می‌داند.لیره ترکیه در مقایسه با پول سایر اقتصادهای نوظهور سال پیش بدترین عملکرد را داشته که بسیاری از تحلیلگران اقتصادی آن را به سیاست‌های ""ناپخته"" پولی دولت این کشور نسبت می‌دهند.بانک مرکزی ترکیه در سال‌های اخیر روسای مختلفی را تجربه کرده است و طی دو سال و نیم گذشته رجب طیب اردوغان سه رئیس این سازمان را اخراج کرده که این اقدام بی‌ثباتی اقتصادی دامن زده و باعث خروج سرمایه‌‌های خارجی از این کشور شده است.                           ",https://www.asriran.com/003UqU
833463,۱۴۰۱/۰۱/۱۶,اجتماعی ,"کرونا در چین؛ درون بزرگترین مرکز قرنطینه شانگ‌های چه می‌گذرد؟/ بلاتکلیفی بیماران برای خروج از مرکز قرنطینه"" احتمال شیوع یک سویه جدید؟ (فیلم)",برخی از آنها زمان خروج خود از این ساختمان را نمی‌دانند و اطلاعات زیادی در باره نحوه خروج از این مرکز قرنطینه برای بیماران رو به بهبود وجود ندارد.,"کد ویدیو  دانلود    فیلم اصلی          
عصر ایران؛ یک مدیر بازایابی اوکراینی ساکن شانگ‌های پس از مثبت شدن تست کرونای خود از زندگی دوران قرنطینه در بزرگترین مرکز مراقبت از بیماران کرونایی در این شهر می‌گوید.
به گزارش عصرایران به نقل از رویترز، ساختمان اکسپوی شانگ‌های به مرکز قرنطینه تبدیل شده و بسیاری از افراد مبتلا به ویروس کووید 19 در این ساختمان ماندگار شده اند.
برخی از آنها زمان خروج خود از این ساختمان را نمی‌دانند و اطلاعات زیادی در باره نحوه خروج از این مرکز قرنطینه برای بیماران رو به بهبود وجود ندارد. 
بیماران کرونایی قادر به سفارش غذا از بیرون یا دریافت وسایل از خانه های خود نیستند.                            ",https://www.asriran.com/003Uox
842583,۱۴۰۱/۰۱/۱۶,اقتصادی,"تشکیل کارگروه تحقق اهداف شعار سال ""تولید؛ دانش‌بنیان، اشتغال‌آفرین"" در بانک رفاه کارگران",,"مدیرعامل بانک رفاه کارگران گفت: در راستای تحقق اهداف شعار سال ""تولید؛ دانش‌بنیان، اشتغال‌آفرین""، کارگروه تخصصی تحقق اهداف این شعار، در اسرع وقت در بانک رفاه کارگران تشکیل خواهد شد.
به گزارش روابط عمومی بانک رفاه کارگران،اسماعیل للـه‌گانی با بیان این مطلب در اولین نشست شورای معاونان بانک در سال 1401، افزود: شعار ""تولید؛ دانش‌بنیان، اشتغال‌آفرین"" نقشه راه همه اقدامات بانک در سال جاری خواهد بود و ضرورت دارد در راستای تحقق اهداف این شعار تمامی ظرفیت‌های بانک را به کار گیریم.
وی تاکید کرد: با طراحی ساختار مشخصی در بانک رفاه کارگران، نسبت به برنامه‌ریزی در راستای تحقق اهداف شعار سال اقدام خواهیم کرد تا به سهم خود از تولید ملی، کسب و کارهای دانش‌بنیان و توسعه اشتغال حمایت داشته باشیم.
 للـه‌گانی در ادامه به ظرفیت‌های کسب و کارهای دانش‌بنیان اشاره کرد و گفت: در شرایطی که کشور با تحریم‌های ظالمانه نظام استکبار دست به گریبان است، مسیر امن و مطمئن برای خنثی‌سازی اثر این تحریم‌ها تکیه به توان و منابع داخلی است و در این مسیر کسب و کارهای دانش‌بنیان از ظرفیت‌های بسیار بالا و تعیین‌کننده‌ای برخوردار هستند.
به گفته وی، کسب و کارهای دانش‌بنیان با منابع بسیار کم (درمقایسه با سایر کسب و کارها) می‌توانند بهره‌وری بسیار بالا و اشتغالزایی فراوانی به همراه داشته باشند.
مدیرعامل بانک رفاه کارگران خاطرنشان ساخت: برخی از کسب و کارهای دانش‌بنیان به نسبت سرمایه‌ای که در اختیار دارند، می‌توانند ظرفیت‌های بهره‌ورانه خود را تا 300 درصد در مقایسه با سایر کسب و کارها ارتقاء ببخشند و به همین نسبت در توسعه اشتغال موثر واقع شوند.
وی تصریح کرد: بنابراین انتخاب شعار ""تولید؛ دانش‌بنیان، اشتغال‌آفرین"" انتخاب بسیار هوشمندانه‌ای از طرف مقام معظم رهبری(مدظله‌العالی) بوده است که می‌تواند نقش تعیین‌کننده‌ای در راستای خنثی‌سازی اثر تحریم‌های بین‌المللی داشته باشد.
 للـه‌گانی با بیان اینکه یکی از مهم‌ترین معضلات کشور در حال حاضر معضل بیکاری است، افزود: بیکاری به دنبال خود آسیب‌های اجتماعی را به‌همراه دارد و حمایت از تولید ملی و توسعه کسب و کارهای دانش‌بنیان می‌تواند در رفع این معضل بسیار موثر باشد؛ به همین دلیل همه این مفاهیم در شعار سال ""تولید؛ دانش‌بنیان، اشتغال‌آفرین"" گنجانده شده است.
وی از هدایت تسهیلات بانک رفاه کارگران به سمت تولید ملی و حمایت از کسب و کارهای دانش‌بنیان در سال جاری خبر داد و گفت: این اقدام می‌تواند در راستای توسعه اشتغال و تحقق اهداف شعار سال بسیار موثر باشد. دکتر للـه‌گانی در پایان خاطرنشان ساخت: بانک رفاه کارگران از همه ظرفیت‌های خود در مسیر تحقق اهداف شعار بهره خواهد برد و با تشکیل کارگروه تخصصی، در این مسیر برنامه‌ریزی و اقدام خواهد کرد.                           ",https://www.asriran.com/003XC3
833560,۱۴۰۱/۰۱/۱۶,سیاسی,جمله جنجالی امام‌جمعه اصفهان,امام‌جمعه موقت اصفهان در شرایطی پوشش فوتبالیست‌ها را که باز باید تأکید شود فقط قسمتی از زانوی آن‌ها هویداست، برای زنان حرام توصیف کرده که پیش از این با اظهاراتش درباره دوچرخه‌سواری زنان هم مباحث زیادی را رقم زده بود.,"روزنامه شرق نوشت: صحبت‌های امام‌جمعه موقت اصفهان درباره پوشش فوتبالیست‌ها و لباس آنها، در شرایطی مطرح شده که به غیر از بخشی از زانوی بازیکنان فوتبال، جای دیگری از بدن آن‌ها مشخص نیست. اینکه چطور با استناد به اسلام، پوشش فوتبالیست‌ها برای نگاه زنان ایراد دارد و باید از انظار آن‌ها دور باشد، مقوله‌ای است که یکپارچگی نظر در بین همین علمای ایرانی نیز برایش وجود ندارد.
 
«تماشای فوتبال برای زنان حرام است!»؛ این جمله که احتمالا به قدر کافی شوکه‌کننده است، نگاه یک مفتی سعودی و نظرش درباره تماشای فوتبال در سال ۱۳۹۴ است. همان سال «مورکووورد نیوز» با اشاره به چنین نظری نوشت: «یک مفتی عربستان اعلام کرد تماشای فوتبال مردان برای زنان مسلمان حرام است و افرادی که به این کار مبادرت می‌ورزند، گناه کبیره مرتکب می‌شوند؛ چراکه تماشای بدن مردان با لباس ورزشی برای زنان حرام است».
 
اگرچه چنین دیدگاهی تند به نظر می‌رسید، ولی با توجه به نگاه موجود در عربستان، با آن جو سابق، مطرح‌شدنش اعتراض گسترده‌ای در پی نداشت. البته این موضوع مربوط به گذشته است و در حال حاضر عربستان مدت‌هاست مسئله تماشای فوتبال برای زنان را حل کرده و حتی زمینه ورود آن‌ها به ورزشگاه را برای تماشای بازی فوتبال نیز فراهم آورده است. عربستانی‌ها در این زمینه اقدامات خوبی انجام داده‌اند و حالا چند فصل می‌شود که خانواده‌ها با یکدیگر به ورزشگاه می‌روند. این موضوع ابتدا در چند شهر و ورزشگاه و سپس به صورت گسترده‌تری رواج پیدا کرد و این کشور اسلامی، به‌راحتی با مسئله ورود زنان به ورزشگاه کنار آمد.
 
بیان‌شدن چنین موضوعی در ابتدای این مطلب و شدت و تندی نگاه این مفتی عربستانی، ارتباط مستقیمی با نگاه به مقوله ورود زنان به ورزشگاه در ایران پیدا نمی‌کند، ولی از آنجا که همان مفتی اشاراتی به لباس ورزشی مردان کرده و تماشای آن را برای زنان، حرام و در حد گناه کبیره توصیف کرده است، می‌توان به مقایسه جزئی دیدگاه او با اظهارات اخیر امام‌جمعه موقت اصفهان پرداخت. 
 
محمدتقی رهبر، عضو جامعه روحانیت مبارز و امام‌جمعه موقت اصفهان، همین روز گذشته در صحبت‌هایی که «خبرآنلاین» آن را منتشر کرده است، گفت: «در موضوع ورود خانم‌ها به ورزشگاه نمی‌توانیم به‌سادگی این مجوز را صادر کنیم. به‌هرحال پوشش مردانی که فوتبال بازی می‌کنند، طوری است که از نظر اسلام باید از چشم خانم‌ها دور باشد. البته از آنجایی که نهی از منکر نباید دلیلی بر انزجار مردم از دین باشد، می‌توانیم با اتخاذ تدبیری کاری کنیم که زنان هم به ورزشگاه بروند و هم به گناه نیفتند».
 
صحبت‌های امام‌جمعه موقت اصفهان درباره پوشش فوتبالیست‌ها و لباس آنها، در شرایطی مطرح شده که به غیر از بخشی از زانوی بازیکنان فوتبال، جای دیگری از بدن آن‌ها مشخص نیست. اینکه چطور با استناد به اسلام، پوشش فوتبالیست‌ها برای نگاه زنان ایراد دارد و باید از انظار آن‌ها دور باشد، مقوله‌ای است که یکپارچگی نظر در بین همین علمای ایرانی نیز برایش وجود ندارد. 
 
صحبت درباره عدم ورود زنان به ورزشگاه، آن‌هم به دلیل پوشش فوتبالیست‌ها، در شرایطی مطرح شده که همین حالا فوتبال ایران به دلیل رفتاری که با علاقه‌مندان زن به فوتبال در مشهد شده، حسابی زیر ذره‌بین رفته و عنوان شده که فیفا قرار است در آینده جریمه مالی سنگینی به همراه توبیخی جدی برای فدراسیون فوتبال ایران در نظر بگیرد. حال آن مسئله هنوز حل‌وفصل نشده، عده‌ای از روحانیون از جمله محمد‌تقی رهبر، بابی جدید گشوده و قصد دارند این موضوع را به آمیزه‌های اسلامی هم مرتبط کنند.
 
امام‌جمعه موقت اصفهان در شرایطی پوشش فوتبالیست‌ها را که باز باید تأکید شود فقط قسمتی از زانوی آن‌ها هویداست، برای زنان حرام توصیف کرده که پیش از این با اظهاراتش درباره دوچرخه‌سواری زنان هم مباحث زیادی را رقم زده بود. 
 
او پیش‌تر در گفتگو با «اعتماد‌آنلاین» با اشاره به حساسیت زیاد شهر اصفهان درباره دوچرخه‌سواری زنان گفته بود: «ائمه جمعه شهر‌های مختلف دغدغه مردم دارند و به همین دلیل تمرکزشان را روی مشکلات مردم می‌گذارند. حالا یک زمانی به بدحجابی و یک زمانی به گرانی حساس می‌شوند و این روز‌ها هم نسبت به دوچرخه‌سواری زنان واکنش‌هایی نشان می‌دهند؛ یعنی گرانی کالا‌ها نمی‌تواند باعث بی‌تفاوتی به مسائل دیگر شود. بالاخره دوچرخه‌سواری زنان هم مثل گرانی معضل است. ائمه جمعه وقتی به دوچرخه‌سواری زنان جلوی چشم جوانان معترض می‌شوند، حتما اشکالی را احساس می‌کنند. من در سال گذشته همین موضوع را مطرح کردم، اما حساسیت زیادی هم به گرانی، رشوه‌خواری و مشکلات دیگر دارم و هر کاری که برای آرامش مردم لازم باشد، با طیب خاطر انجام داده و از این به بعد هم انجام خواهم داد. چند وقت پیش چند نفر از دانشجویان آقا برای من نوشته بودند خطاب به خانم‌های دانشجو توصیه کنید تا ما جوانان که غریزه داریم، مرتکب خطا و گناه نشویم. این موضوع نشان می‌دهد همان‌طور که گرانی دردسرساز است و باید به فکر آن بود، لازم است مسائل شرعی را هم بدون، چون و‌چرا رعایت کرد».
 
به نظر می‌رسد در نگاه فقهی بین روحانیون و صاحب‌نظران در اسلام، بدون در نظر گرفتن محل و مکان، هر زمان که نگاه به بدن نامحرم باعث تحریک شود، فعلی حرام رخ داده و این موضوع فقط مختص به ورزشگاه‌ها نیست. اگر چنین باشد، باید پارک‌ها، خیابان‌ها، بازار و بسیاری از مکان‌های عمومی دیگر هم تعطیل شود. 
 
این موضوعی است که اتفاقا آیت‌الله سیدحسین موسوی‌تبریزی هم به آن اشاره می‌کند و می‌گوید: «در ورزشگاه هم حکم اسلام نسبت به معابر و مجامع دیگر خاص نیست! نکته خاص این است که هم مردان و هم زنان در هر شرایطی باید حجاب و عفت را رعایت کنند. اینکه گاهی در مورد میزان و اندازه حجاب افراط و تفریط صورت می‌گیرد، ممکن است در بین فقها هم بحث باشد. 
 
اما آنچه درخصوص حجاب مسلم است، این است که در مسجد یا در خیابان یا در بازار یا در مکان‌هایی که زنان و مردان نامحرم با هم حضور دارند، مشکل مشخصی وجود ندارد. فرقی نمی‌کند، زنانی که به بازار می‌روند و در میان مرد نامحرم هستند، مسلما باید حجاب داشته باشند، وقتی هم به پارک‌ها می‌روند باید همان حجاب را داشته باشند، حرم بیت‌الحرام هم که می‌روند باید همان حجاب را داشته باشند. در واقع بیشتر از آن میزان لازم نیست و کمتر از آن هم حرام است. 
 
این مسئله در جایگاه‌ها فرقی نمی‌کند. جایگاه‌های ورزشی نیز به همین شکل است. در هر جایی ممکن است افراد معصیت‌کار باشند و در میان زنان یا مردان مزاحمت ایجاد کنند. در همه جا چنین چیزی وجود دارد. نمی‌شود که مثلا درِ پارک‌ها را ببندند یا یک پارک مختص زنان و یک پارک مختص مردان باشد یا در مسجد که نماز جماعت برگزار می‌شود، گاهی با پرده‌ای مردان را از زنان جدا می‌کنند. در کل در عزاداری‌ها، در بازار و...، در معامله، زنان و مردان را نمی‌توان از هم جدا کرد».
 
موسوی‌تبریزی همچنان عنوان کرد: «این فرهنگی که در بازار وجود دارد و زنان و مردان در کنار هم خرید می‌کنند یا در زیارتگاه‌ها به زیارت مشغول می‌شوند یا حتی در مکه بعد از احرام، زنان و مردان با هم در کنار بیت‌الحرام طواف می‌کنند، قطعا اشتباه نیست و هیچ‌کس هم نگفته که اینجا زنان و مردان چرا مختلط هستند. در واقع همه جا هم معصیت‌کار پیدا می‌شود و نمی‌توان به خاطر معصیت‌کاران زنان و مردان را از هم جدا کرد. 
 
همچنین درباره اینکه عده‌ای می‌گویند مردان موقع بازی فوتبال شلوار کوتاه می‌پوشند، خب بپوشند! این دلیل می‌شود که زنان نباید فوتبال تماشا کنند؟ زمانی که مردان با شلوار کوتاه به بازار بروند، پس زنان نباید در بازار حضور داشته باشند؟ البته باید بگوییم مرد و زن هیچ‌کدام نباید با نظر شهوت و ریبه به همدیگر نگاه کنند و مرتکب فعل شوند. وگرنه هیچ‌کس در هیچ‌کجا نگفته تماشای بازی فوتبال برای زنان حرام است و آنچه مسلم است رعایت مسائل شرعی است که در همه جا می‌شود رعایت کرد و باید هم رعایت کرد. 
 
اگر دولت بتواند راه‌های ورودی و خروجی را جدا کند، به طوری که زنان و مردان در رفت‌وآمد کنار هم در فشار و با مزاحمت همدیگر و برخی مزاحمت‌های افراد نااهل مواجه نشوند، مسلما حضور زنان در ورزشگاه‌ها برای تماشای فوتبال هیچ اشکالی ندارد. همچنین نیاز است در داخل ورزشگاه یک طرف را برای زنان و یک طرف را برای مردان مشخص کنند و جدا از هم بنشینند. اگر این موارد لحاظ شود، مشکلی ندارد و کسی نمی‌تواند و نباید برای حضور زنان در مجامع ورزشی ممنوعیت قائل شود».
 
حال با توجه به اختلاف دیدگاه در همین مورد که از سوی دو نفر مطرح شده است، به نظر می‌رسد مقوله ورود تماشاگران زن به ورزشگاه بیش از آنکه موضوعی شرعی باشد، با اتفاقات سیاسی گره خورده که دولت‌های مختلف نگاه متفاوتی به آن داشته‌اند. 
 
دولت‌هایی که نزدیک به اصلاح‌طلبان بودند، با این مورد راحت‌تر کنار آمده و دولت‌هایی که با اصولگرایان از لحاظ تفکر و دیدگاه قرابت بیشتری داشته‌اند، با مقوله ورود زنان به ورزشگاه مشکل عدیده‌ای داشته‌اند. همان‌طور که پیش‌تر در زمان ریاست‌جمهوری محمد خاتمی، تعدادی از زنان برای تماشای بازی تیم ملی به ورزشگاه رفتند، در دولت حسن روحانی هم این مسئله راحت‌تر رخ داد و حتی در همان دولت، تعهد کتبی به فیفا داده شد که به‌سرعت مسئله ورود زنان به ورزشگاه‌ها حل‌وفصل شود. 
 
در دولت قبل برای بازی‌های تیم ملی بحث و جدلی در کار نبود و مسئولان وقت ورزش هم تعهد دادند که به‌سرعت زمینه را برای ورود تماشاگران زن به ورزشگاه در بازی‌های لیگ فراهم کنند. با تغییرات رخ‌داده در بدنه دولت، اکنون، اما کار برای ابراهیم رئیسی به‌عنوان نفر اول دولت فعلی در مقوله ورود زنان به ورزشگاه سخت‌تر شده است. 
 
اگرچه چهره‌های نزدیک به او از جمله آیت‌الله علم‌الهدی تا حدودی پالس‌هایی مثبت برای ورود تماشاگران زن به ورزشگاه فرستاده بودند، ولی بعد از دیدار با عراق، امام‌جمعه مشهد هم از اینکه به خوبی از این موضوع صیانت نشده است، به صف منتقدان پیوست. در نهایت هم که روز نهم فروردین، در مشهد و در جدال بین تیم‌های ملی ایران و لبنان، مانع از ورود تماشاگران زن به ورزشگاه شده و به صورت آن‌ها اسپری فلفل پاشیدند.                           ",https://www.asriran.com/003UqW
833557,۱۴۰۱/۰۱/۱۶,بین الملل,اخراج ۴۰ دیپلمات روسیه از آلمان,وزیر خارجه آلمان در این رابطه گفت: «تصاویر بوچا شاهدی بر خشونت و بیرحمی غیرقابل تصور رهبری روسیه و کسانی است که از تبلیغات کرملین پیروی می‌کنند؛ شاهدی بر اراده به نابودی است که تمام مرزها را شکسته است.»,"دولت آلمان ۴۰ دیپلمات روسیه را اخراج کرد.
به گزارش ایلنا به نقل از رویترز، وزارت خارجه آلمان روز گذشته -‌دوشنبه- «سرگئی نچایف»، سفیر روسیه را به این احضار و پس از یک گفت‌وگوی کوتاه به این دیپلمات ارشد کرملین اعلام کرد که ۴۰ دیپلمات روس افراد نامطلوب تشخیص داده شده‌اند و باید طی پنج روز آینده کشور را ترک کنند.
وزیر خارجه آلمان در این رابطه گفت: «تصاویر بوچا شاهدی بر خشونت و بیرحمی غیرقابل تصور رهبری روسیه و کسانی است که از تبلیغات کرملین پیروی می‌کنند؛ شاهدی بر اراده به نابودی است که تمام مرزها را شکسته است.»
وی در مورد تصمیم به اخراج شمار زیادی از دیپلمات‌های روس گفت که این افراد «در آلمان هر روز علیه آزادی ما، علیه انسجام جامعه ما فعال بوده‌اند». به گفته وی، وزارت خارجه آلمان برای اتخاذ این تصمیم خود با سازمان امنیت داخلی آلمان هماهنگی لازم را انجام داده است.                           ",https://www.asriran.com/003UqT
833555,۱۴۰۱/۰۱/۱۶,سیاسی,درخواست بازگشت طرح صیانت به صحن مجلس، تحویل هیات رئیسه شد,ان‌شاءالله بر اساس آئین نامه داخلی مجلس  با اولویت و در اولین زمان این درخواست در صحن مجلس  اعلام وصول شده و به رای‌گیری گذاشته خواهد شد.,"ایسنا نوشت: نماینده مردم مرودشت در مجلس شورای اسلامی خبر داد که تقاضای ۱۸۵ نماینده برای بازگشت طرح صیانت به صحن مجلس به هیات رئیسه مجلس تقدیم شد.



جلال رشیدی کوچی بیان کرد: ‏روز گذشته درخواست ۱۸۵ نماینده مجلس به منظور  بازگشت طرح صیانت از کمیسیون مشترک به صحن مجلس را به رئیس مجلس شورای اسلامی تحویل دادم. ان‌شاءالله بر اساس آئین نامه داخلی مجلس با اولویت و در اولین زمان این درخواست در صحن مجلس اعلام وصول شده و به رای‌گیری گذاشته خواهد شد.

                           ",https://www.asriran.com/003UqR
833538,۱۴۰۱/۰۱/۱۶,عمومی,"لحظه اصابت موشک ضد تانک ""جاولین"" به تانک ارتش روسیه (فیلم)",ویدیویی از لحظه اصابت موشک ضد تانک جاولین به یک دستگاه تانک T-72B3 ارتش روسیه و انهدام آن ببینید.,کد ویدیو  دانلود    فیلم اصلی                                     ,https://www.asriran.com/003UqA
833554,۱۴۰۱/۰۱/۱۶,فرهنگی/هنری,رازی که خانم بازیگر از مرگ حسن جوهرچی افشا کرد,گفت بیا منو ببین شاید یک هفته دیگه نباشم، از عشقش به بچه هاش گفت. از رابطه عاشقانه‌اش. گفت: زود بیا من ۱۰ روز دیگه نمی مونما.,"بهاره افشاری بعد از چند سال از فوت حسن جوهرچی حرف هایی غمناک را به زبان آورد.
 
به گزارش همشهری آنلاین، بهاره افشاری بازیگر مطرح سریال او یک فرشته بود با حسن جوهرچی همبازی بود، بعد از چند سال از فوت آقای بازیگر حرف های عجیبی را بر زبان آورد.
 
بهاره افشاری گفت: من هنوز رفتن حسن عزیزم رو باور ندارم، فکر نمی کردم روزی برسه که حتی یک سکانس از کار محبوبم رو نتونم ببینم. بعد این همه مدت نمی تونم سریال رو ببینم چون ۱۰ روز قبل از فوت به رسم رفاقت، از مریض احوالیش بهم گفت. گفت حال خوبی ندارم تقریبا مطمئنم ۵۰ سالگی ام رو نمیبینم!
 
گفت بیا منو ببین شاید یک هفته دیگه نباشم، از عشقش به بچه هاش گفت. از رابطه عاشقانه‌اش. گفت: زود بیا من ۱۰ روز دیگه نمی مونما. لعنت به لحنی که هیچ وقت نذاشت بفهمم چقدر واقعی حرف زدی. حسن دقیقا ۱۰ روز بعد فوت کرد و من ماندم و یک عمر حسرت ندیدن رفیقم.                           ",https://www.asriran.com/003UqQ
833552,۱۴۰۱/۰۱/۱۶,سیاسی,تجمع حمایت از علم الهدی در مشهد / «توی دهان کسی می‌زنیم که به ولی‌فقیه و نماینده‌ا‌ش توهین کند»(فیلم),یکی از هواداران علم‌الهدی: «توی دهان کسی می‌زنیم که به ولی‌فقیه و نماینده‌ا‌ش توهین کند».,کد ویدیو  دانلود    فیلم اصلی                                     ,https://www.asriran.com/003UqO
833553,۱۴۰۱/۰۱/۱۶,سیاسی,زیدآبادی: چرا مردم نسبت به برجام بی تفاوت شده اند؟/ به بن بست کشاندن برجام، پشیمانی به بار خواهد آورد,بر خلاف نظر پاره‌ای از محافل رسانه‌ای و رسمی، این بی‌تفاوتی به معنای پذیرش ادعای عدم پیوند وضعیت اقتصادی کشور با امضای برجام نیست، بلکه به معنای نومیدی از بهبود وضعیت جامعه است.,"احمد زید آبادی در اعتماد نوشت: در سفر نوروزی با مردمانِ ساکن حاشیه مرکزی کویر ایران به گفت‌وگو نشستم. عموم آنها به طرز بی‌سابقه‌ای از شرایط زندگی خود و وضعیت کشور ناراضی بودند. حرف‌های من در مقابل اظهارنظرهای تند آنها واقعا «محافظه‌کارانه» به حساب می‌آمد.
 
بسیاری از آنان نسبت به آینده کشور، سخت بدبین و نومید بودند و شماری از مردم عادی و غیرسیاسی هم که به «حسن نیت» سید ابراهیم رییسی برای حل معضلات کشور باور داشتند، تنها امیدشان به احیای برجام بود.
 
در نگاه بسیاری از مردم، احیای برجام فقط توافقی برای فروش نفت و لغو تحریم‌های اقتصادی نیست، بلکه نشانه و نمادی از رویکرد تازه‌ای در اداره کشور است؛ رویکردی که امیدوارند همراه با تمرکز بر امر توسعه همه‌جانبه و حل مشکلات واقعی جامعه و فاصله گرفتن از جنجال‌های پوچ و منفصل از زندگی آنها باشد. از این رو، تاخیر در امضای توافقنامه جدید برجام، افراد زیادی را کلافه و عصبی کرده است و برخی از آنها می‌پرسند: پس این «نزدیک بودن توافق» چه زمانی است که به سر نمی‌رسد؟
 
در واقع، فراز و فرودهای روند مذاکرات و بیم و امیدها و سرد و گرم شدن‌های متناوبِ ناشی از آن، بخشی از جامعه را نسبت به امضای توافق بی‌حس و بی‌تفاوت کرده است. بر خلاف نظر پاره‌ای از محافل رسانه‌ای و رسمی، این بی‌تفاوتی به معنای پذیرش ادعای عدم پیوند وضعیت اقتصادی کشور با امضای برجام نیست، بلکه به معنای نومیدی از بهبود وضعیت جامعه است.
 
به نظرم مذاکرات برجام بدون هر گونه دلیل موجهی، در روندی فرسایشی گرفتار افتاده و از این جهت احیای توافق با تاخیر زیادی روبرو شده است. تاخیر در امضای برجام به سود دشمنان این توافق است و حتی می‌تواند اصل آن را به مخاطره بیندازد.
 
احزاب راستگرای اسراییل که با احیای برجام سر ناسازگاری و خصومت دارند، در حال گفت‌وگو با غربی‌ها و کشورهای عرب منطقه‌اند تا آنها را متقاعد کنند که احیای توافق، صرفا به نفع جمهوری اسلامی است و در عین حال، عدم احیای آن، به دیگر کشورها ضرر و زیانی وارد نخواهد کرد. 
 
در تحولی همراستا با این ماجرا، نوعی همگرایی بین تمام کشورهای منطقه به استثنای ایران، در حال بروز و ظهور است چنانکه گویی قرار است شکاف‌های سیاسی بین کشورهای خاورمیانه به نحوی ترمیم شود و در عوض، بین ایران و تمام آن کشورها وضعیتی دو قطبی پدید آید.
 
در همین زمینه، ترکیه به سرعت در حال بهبود روابط خود با اسراییل از یک سو و عربستان و امارات متحده عربی و حتی مصر از سوی دیگر است. قطر هم از مدت‌ها پیش به اختلافات اصلی خود با عربستان و دیگر اعضای شورای همکاری خلیج فارس پایان داده و با اسراییل نیز روابط اسرارآمیزش را حفظ کرده است. 
از طرفی اسراییلی‌ها به‌طور مرتب با سران عرب در تماسند و جلسات دو جانبه و چند جانبه‌ای با آنها برگزار می‌کنند که مهم‌ترین دستور کارشان نیز چگونگی مقابله با «مساله ایران» است. اجلاس نقب با حضور وزیران خارجه اسراییل و امریکا و مصر و مغرب و بحرین و امارات نمونه‌ای از این همگرایی و همکاری فزاینده منطقه‌ای است که باید زنگ‌های خطر را برای ایران به صدا در آورد.
 
اگر در روند کنونی تغییری پدید نیاید، جمهوری اسلامی به زودی خود را در مقابل جبهه وسیعی از کشورهای منطقه خواهد یافت که عمده هدف‌شان همکاری امنیتی و نظامی و اقتصادی به منظور تحت فشار گذاشتن بی‌سابقه ایران است.
 
واقعیت شگفت‌انگیز در این میان این است که تاکنون دولت جو بایدن با ایجاد چنین صف متحدی در برابر ایران، همراه نشده است و این دولت، همچنان امیدوار است که با احیای برجام، مسیر تحولات آینده به رویارویی با ایران ختم نشود. از همین رو، دولت بایدن تحت فشار علنی و مخفی راستگرایان اسراییلی و حامیان آنها در حزب جمهوری‌خواه امریکا قرار گرفته و حتی حضور آنتونی بلینکن وزیر خارجه دولت بایدن در اجلاس نقب، به عنوان امری منفی و اقدامی بازدارنده در برابر اتحاد اسراییل و کشورهای عرب علیه ایران از سوی تندروهای اسراییلی مورد نکوهش قرار گرفته است.
 
همه اینها در حالی است که نوک پیکان حملات سیاسی در داخل ایران به سوی دولت بایدن هدف‌گیری می‌شود!
 
به نظرم مسوولان ایرانی در فهم جهت‌گیری تحولات منطقه دچار سوءتفاهم شده‌اند و در حال از دست دادن فرصتِ محدودِ پیش رو هستند.
 
بنابراین لازم است دستگاه‌های تصمیم‌گیرنده، ارزیابی و محاسبه تازه‌ای از آرایش و جهت‌گیری‌های تازه منطقه‌ای به عمل آورند. ارزیابی خارج از ملاحظات دست‌وپاگیر در محافل رسمی ایران اما نشان می‌دهد که تاخیر و تعلل و تردید در امضای سریع برجام به مثابه از دست دادن فرصتی تاریخی است و از دست دادن این فرصت نیز بدون تردید پشیمانی تاریخی به بار خواهد آورد. پس لازم است تصمیم‌گیران کشور، خود را از ملاحظات صوری و قید و بندهای آزاردهنده بر سر برجام رها کنند که از قدیم گفته‌اند؛ در کار خیر حاجت هیچ استخاره نیست!                           ",https://www.asriran.com/003UqP
833551,۱۴۰۱/۰۱/۱۶,فرهنگی/هنری,توضیحات وکیل اصغر فرهادی درباره قرار دادرسی دادگاه در پرونده فیلم «قهرمان»,بازپرس محترم، با تلقیِ سینما به عنوان موضوعی «عرفی» و نه تخصصی، پرونده را به کارشناسی ارجاع نداده و بدون جلب نظر کارشناسان حوزه سینما و حقوق مولف، راساً اقدام به صدور قرار نموده‌اند.,"وکیل اصغر فرهادی درباره شکایت از این کارگردان و قرار دادرسی دادگاه کیفری در پرونده فیلم «قهرمان» توضیحاتی را ارائه کرد.
به گزارش ایلنا، ماجرای سوژه فیلم «قهرمان» و ادعای یکی از شاگردان اصغر فرهادی مبنی رعایت نشدن حقوقش در ساخت این فیلم، حالا با مشخص شدن نتیجه دادگاه، وارد مراحل جدیدی شده است. 
مسیح زاده درباره شکایت خود به دادگاه و مشخص شدن نتیجه آن گفته است که «پس از چند ماه رسیدگی دقیق به شکایت از آقای اصغر فرهادی مبنی بر سرقت هنری (تجاوز به حقوق مادی و معنوی) در دادسرای فرهنگ و رسانه تهران، بازپرس محترم پرونده مستندات و دلایل ارایه‌شده مبنی بر وقوع جرم و ارتکاب آن توسط آقای فرهادی را کافی تشخیص داده و اقدام به صدور قرار نهایی جلب به دادرسی علیه آقای فرهادی کرده است.»  
پس از این اظهارنظر کاوه راد (وکیل اصغر فرهادی) با انتشار مطلبی در صفحه شخصی خود به رای دادگاه واکنش نشان داد.
وی در این یادداشت توضیح داده است:
«به دنبال طرح سه شکایت علیه فیلم «قهرمان» با عنوان نقض حقوق مؤلف و ادعای سهیم‌شدن در کلیه درآمدهای داخلی و خارجی فیلم از سوی خانم مسیح زاده و همچنین شکایت زندانی شیرازی با این ادعا که داستان فیلم قهرمان به حیثیت ایشان لطمه وارد کرده است، بازپرس محترم پرونده در قرار صادره مورخ ۲۳ اسفند سال ۱۴۰۰ شکایت خانم مسیح‌زاده در خصوص سهیم‌شدن در درآمدهای فیلم و همچنین شکایت زندانی شیرازی را نپذیرفته و در این خصوص قرار منع تعقیب صادر و هر دو شکایت را رد کرده است. 
در خصوص اتهام «نقض حقوق مولف»، همچنان که در لوایح دفاعیه و با ذکر مستندات و ارائه نظرات اساتید برجسته دانشگاه در حوزه حقوق مؤلف و نظر کارشناسی کانون کارگردانان در مورد این پرونده و نمونه‌های پرشمار مشابه داخلی و خارجی مطرح گردید، آن میزان از ابعاد زندگی زندانی شیرازی که در فیلم قهرمان با برداشتی آزاد مورد استفاده قرار گرفته، دارای وصف «افشاشدگی» بوده و به دلیل انتشار اخبار آن در رسانه‌های جمعی (به عنوان نمونه دو لینک خبر مربوط به این رخداد واقعی در پی‌نوشت این مطلب قرار داده شده که مربوط به دو سال قبل از ساخت مستند است.) در مالکیت عمومی (Public Domain) قرار داشته و هیچکس نمی‌تواند مدعی مالکیت انحصاری آن باشد.
اما علیرغم تاکید ماده ۱۵۵ قانون آیین دادرسی کیفری و رویه قضایی دادسرای فرهنگ و رسانه در پرونده‌های مشابه، که به جهت رسیدگی‌های فنی، دعاوی تخصصی حوزه فرهنگ و سینما به کارشناسان متخصص این حوزه ارجاع می‌گردد، بازپرس محترم، با تلقیِ سینما به عنوان موضوعی «عرفی» و نه تخصصی، پرونده را به کارشناسی ارجاع نداده و بدون جلب نظر کارشناسان حوزه سینما و حقوق مولف، راساً اقدام به صدور قرار نموده‌اند. 
با توجه به آن که قرار صادره به منزله حکم نهایی دادگاه نیست و بخشی از روند رسیدگی محسوب و در ادامه‌ی فرآیند رسیدگی، پرونده ابتدا در دادگاه کیفری دو و سپس در دادگاه تجدیدنظر مورد رسیدگی مجدد قرار می‌گیرد، امید است در طول رسیدگی پرونده در مراحل بالاتر، با ارجاع موضوع به کارشناسی و جلب نظر تخصصیِ اساتید و خبرگان حوزه حقوق مولف، قرار موصوف نیز نقض گردد.»                           ",https://www.asriran.com/003UqN
833339,۱۴۰۱/۰۱/۱۶,عمومی,حلقه ازدواج را پیدا کن (تست سرعت چشم),,"کشاورز قصه ما، حلقه ازدواج خود را در مزرعه گم کرده است؛ به او در یافتن حلقه اش کمک کنید.......
.
.
.
.
.
.
.
.
.
.
.
.
.
.
.
.
.
راهنمایی: به هویچ ها دقت کن.
.
.
.
.
.
.
.
.
.
.
.
.
.در چند ثانیه پیداش کردی؟ دوستات در چند ثانیه؟                           ",https://www.asriran.com/003Umx
833550,۱۴۰۱/۰۱/۱۶,اقتصادی,گاز ایران چگونه جایگرین روسیه می‌شود؟,امکان صادرات گاز ایران به اروپا وجود دارد اما باید به بحث مدیریت مصرف، توسعه انرژی‌های تجدیدپذیر، توسعه و پایداری تولید گاز، سرمایه‌گذاری در مخازن جدید توجه شود.,"مدیرعامل سابق شرکت ملی گاز ایران گفت: برای صادرات گاز به اروپا نیازمند شروطی هستیم که اگر محقق شود، می توانیم بازارهای اروپا را به دست آوریم.

حمیدرضا عراقی در گفت‌وگو با ایسنا، با بیان اینکه در حال حاضر ایران امکان صادرات گاز را ندارد، اظهار کرد: با توجه به شرایط کنونی گاز ایران نمی تواند جایگزین روسیه شود اما اگر  در درازمدت صرفه‌جویی صورت بگیرد و توسعه مخازن انجام شود، ایران می‌تواند از فرصت‌ها استفاده کند و این مساله تنها منوط به شرایط کنونی نمی‌شود و درصورت فراهم شدن شرایط کلا می تواند از مزایای توسعه صادرات بهره ببرد.
وی با تاکید بر اینک تحقق این مساله مستلزم شروطی است، گفت: مصرف بهینه باید اتفاق بیفتد و در کنار آن نیز توسعه مخازن صورت بگیرد؛ علاوه بر این حفظ و پایداری شرایط موجود و توسعه سرمایه‌گذاری نیز از اهمیت ویژه‌ای برخوردار است که اگر محقق شود، آینده خوبی را برای صنعت گاز می توانیم ترسیم کنیم.
مدیرعامل سابق شرکت ملی گاز ایران با بیان اینکه هر زمانی ایران گاز مازاد داشته باشد این فرصت برایش وجود دارد که به بازاهای اروپایی راه پیدا کند، گفت: امکان صادرات گاز ایران به اروپا وجود دارد اما باید به بحث مدیریت مصرف، توسعه انرژی‌های تجدیدپذیر، توسعه و پایداری تولید گاز، سرمایه‌گذاری در مخازن جدید توجه شود.
عراقی افزود: باید روی این مساله فکر شود و اگر با روش فعلی پیش برویم، امکان صادرات گاز به اروپا وجود نخواهد داشت، در شرایط کنونی طبق اعلام مسوولان صنعت گاز به ۱۵۰ میلیارد دلار سرمایه نیاز داریم.
وی با اشاره به پتانسیل‌های صادرات گاز به اروپا گفت: اگر سیاستگذاری‌ها به درستی انجام شود، می توانیم تا ۲۰۰ میلیارد مترمکعب در سال صادرات گاز به اروپا داشته باشیم.
                           ",https://www.asriran.com/003UqM
833546,۱۴۰۱/۰۱/۱۶,اقتصادی,نخستین طرح فروش فوق‌العاده ایران خودرو در سال ۱۴۰۱ با خودروهای جدید (+جزئیات خودروهای جدید و جدول فروش و قیمت),متقاضیان می توانند از امروز سه شنبه ۱۶ فروردین ماه، با مراجعه به سایت فروش اینترنتی محصولات ایران خودرو به نشانی esale.ikco.ir نسبت به ثبت نام اولیه اقدام کنند.,"پژو 206 تیپ سه با سقف شیشه‌ای و ۲۰۷ اتوماتیک شش سرعته دو رنگ در نخستین طرح فروش فوق‌العاده در سال ۱۴۰۱ به سبد فروش محصولات ایران خودرو اضافه شد.
به گزارش عصر ایران ایران خودرو، نخستین فروش محصولات خود را در سال ۱۴۰۱ با عرضه پنج محصول و در قالب دو بخش‌نامه سومین فروش ویژه حمایت از خانواده و سی و پنجمین مرحله فروش فوق‌العاده با موعد تحویل سه ماهه، از امروز به مدت سه روز اجرا می کند.
جدول فروش پیش فروش عادی

تیپ 3 با سقف شیشه ای

در این دو طرح فروش، دو محصول جدید ۲۰۷ اتوماتیک مجهز به گیربکس شش سرعته با رنگ قرمز و ۲۰۶ تیپ سه با سقف شیشه‌ای، در کنار پژو پارس سال مجهز به موتور XU7P، پارس ELX با موتور TU5، راناپلاس با موتور TU5پلاس و سقف شیشه ای و مجهز به گیربکس شش سرعته دستی عرضه شده است.
مشتریان نهایی پس از انجام قرعه کشی با حضور نمایندگان نهادهای نظارتی، در روز شنبه ۲۰ فروردین ماه انتخاب خواهند شد. مراسم قرعه کشی از طریق سایت رسمی ایران خودرو به نشانی ikco.ir و صفحه این شرکت در آپارات به نشانی ikco_ir به صورت زنده پخش خواهد شد. در طرح حمایت از خانواده نیز در صورت بالا بودن تعداد متقاضیان نسبت به ظرفیت فروش، مشتریان نهایی از طریق قرعه کشی انتخاب خواهند شد.
جدول فروش پیش فروش  ویژه قانون حمایت از خانواده

متقاضیان می توانند از امروز سه شنبه ۱۶ فروردین ماه، با مراجعه به سایت فروش اینترنتی محصولات ایران خودرو به نشانی esale.ikco.ir نسبت به ثبت نام اولیه اقدام کنند.                           ",https://www.asriran.com/003UqI
833548,۱۴۰۱/۰۱/۱۶,فرهنگی/هنری,دعوت معاونت زنان رئیس جمهور از زنان دست‌اندرکار سینما برای طرح مشکلات خود با معاونت امور زنان,چندی پیش بیانیه‌ای که تاکنون به امضا حدود ۳۰۰ نفر از زنان دست‌اندرکار سینمای ایران رسیده است، با عنوان «بیانیه زنان دست‌اندرکار سینما در اعتراض به خشونت علیه زنان در این عرصه» منتشر شد که در آن نام چهره‌های سرشناسی نظیر ترانه علیدوستی، نیکی کریمی و هدیه تهرانی نیز دیده می‌شد.,"معاون امور زنان و خانواده رئیس جمهوری از زنان هنرمند و دردمند دست‌اندرکار سینمای ایران برای حضور در نشستی در محل معاونت امور زنان و خانواده ریاست جمهوری به‌منظور طرح مسائل و مشکلات خود و تبیین راهکارهای عملیاتی برای صیانت از شأن و منزلت این زنان هنرمند، دعوت کرد.
به گزارش ایسنا، انسیه خزعلی با انتشار مطلبی در صفحه اینستاگرام خود نوشت: «جایگاه زنان در هنر سینما و حضور موثر آنان، لزوم صیانت از شأن والای این هنرمندان را طلب می‌کند. لذا خلا قوانین و دستورالعمل‌ها و حمایت‌های لازم نباید حضور مفید و ارزشمند زنان در عرصه هنر هفتم را مخدوش کند.»
وی افزود:« همانطور که طی چهار دهه از انقلاب، زنان ما دوشادوش مردان در ارتقای علم، اقتصاد، سیاست و فرهنگ این مرز و بوم تلاش کردند و وجود ضوابط و ارزش‌ها و قوانین، توانسته است یکی از سالم‌ترین و امن‌ترین محیط‌های اداری را در حیطه مسائل اخلاقی برایشان خلق کند. دولت مردمی نیز با شعار ""مبارزه با فساد""، خود را موظف به برخورد با هرگونه فساد و تعدی اعم از اداری، مالی و اخلاقی می‌داند و هیچ‌گونه اغماضی را در این مسیر برنمی‌تابد.»
خزعلی ادامه داد: «معاونت زنان و خانواده بر خود لازم می‌داند که گوش شنوای مطالبات زنان هنرمند در عرصه سینمای ایران باشد و با دعوت از این عزیزان و با همکاری نهادهای مسئول و متولی برای طراحی سازوکار لازم صیانت از شان و منزلت زنان در این حوزه یاری می‌رساند. لذا از بانوان هنرمند و دردمند این حوزه دعوت می‌شود در نشستی که در محل معاونت تشکیل می‌شود، شرکت؛ و مسائل و مشکلات این حوزه را مطرح و در تبیین راهکارهای عملیاتی مشارکت نمایند.»
چندی پیش بیانیه‌ای که تاکنون به امضا حدود ۳۰۰ نفر از زنان دست‌اندرکار سینمای ایران رسیده است، با عنوان «بیانیه زنان دست‌اندرکار سینما در اعتراض به خشونت علیه زنان در این عرصه» منتشر شد که در آن نام چهره‌های سرشناسی نظیر ترانه علیدوستی، نیکی کریمی و هدیه تهرانی نیز دیده می‌شد. در بخشی از این بیانیه با اشاره به روایت‌هایی حاکی از آزارگری و اعمال قدرت بر زنان در محیط سینما، آمده است که «هرگونه خشونت، آزار و باج‌گیری جنسی در محیط کار» از نظر این زنان دست‌اندرکار سینما، محکوم است و این زنان برای توقف آن خواستار «عواقب قانونی جدی برای متخلفین» هستند.
طی بیانیه یادشده، این زنان دست‌اندرکار سینما خواستار ایجاد «سیستم بررسی شامل کمیته‌ای مستقل در خانه سینما متشکل از اعضایی با سلسله مراتب قدرت متفاوت (اکثریت مطلق اعضاء از زنان) که در مورد مسئله خشونت جنسی و جنسیتی آموزش دیده باشند و با میزان مسئولیت افراد متناسب و با قدرت و عاملیت آن‌ها در هر کارگروهی آشنا باشند»، شده‌اند که کار این سیستم «بررسی جرایمی در حوزه خشونت جنسی و جنسیتی باشد. شامل: خشونت جنسی کلامی، باج‌گیری جنسی یعنی تحمیل هر نوع ارتباط با عمل جنسی با به گروگان گرفتن دستمزد و تهدید وضعیت شغلی فرد، قلدری و اعمال فشار روانی و ایجاد ناامنی جسمی یا روانی، لمس ناخواسته، اقدام به تجاوز و تجاوز» باشد.                           ",https://www.asriran.com/003UqK
833549,۱۴۰۱/۰۱/۱۶,سیاسی,نقد مشترك نيروهاي سياسي/ عباس عبدی,به نظر مي‌رسد كه مشكل مهم نيروهاي سياسي در كشور بيش از اينكه اختلاف محتوايي باشد ملتزم نبودن به يك منطق و روش و قاعده تحليلي مشترك است.,"عباس عبدي در روزنامه اعتماد نوشت: هميشه تاكيد كرده‌ام كه ما نيازمند وحدت نظر در روش هستيم، اختلاف محتوايي هست و خواهد بود، ولي اختلاف در روش از جمله قواعد گفت‌وگو و تحليلِ واقعيت، پذيرفتني نيست. 
 
ما در محتواي افكار و ارزش‌هاي‌مان مي‌توانيم متفاوت باشيم، ولي بايد در موضوعات مشابه، نسبت به روش توافق نسبي داشته باشيم.  بنابراين مهم‌تر از محتواي هر اقدام و تحليل سياسي، روشي است كه آن محتوا بر آن اساس شكل گرفته است. براي نمونه مي‌توان گفت؛ اين گزاره كه هدف وسيله را توجيه مي‌كند يا نمي‌كند، به ‌نسبت مخدوش است، زيرا هدف اوليه ما توافق نسبت به وسيله است و تمايزي ميان اين دو وجود ندارد. 
 
متاسفانه هميشه وسيله را در خدمت هدف قرار داده‌ايم، در حالي كه رسيدن به روش و وسيله مشترك، يك هدف اوليه و بسيار مهم است. در فوتبال مي‌توانيم طرفدار يك تيم باشيم، اگر خوب بازي كند، برنده مي‌شود، مدير خوب، مربي خوب، بازيكن خوب، تاكتيك خوب، همه اينها هنگامي معنا مي‌دهد كه بازي فوتبال براساس يك قاعده و روش و منطق مشترك انجام شود. به عبارت ديگر اگر خطايي را به زيان يك تيم پنالتي بگيريم، همان خطا را بايد به سود آن تيم نيز پنالتي بگيريم. 
 
ما نمي‌توانيم در موضوعات يكسان از منطق دوگانه و قواعد روشي متفاوت استفاده كنيم. به نظر مي‌رسد كه مشكل مهم نيروهاي سياسي در كشور بيش از اينكه اختلاف محتوايي باشد ملتزم نبودن به يك منطق و روش و قاعده تحليلي مشترك است. براي نمونه در تحليل و موضع‌گيري نسبت به ماجراي اوكراين شاهد چنين منطق دوگانه‌اي هستيم.    
 
يك گروه كه جناح رسمي كشور هستند، با تعابيري مختلف و در عمل نيز از حمله روسيه به اوكراين دفاع مي‌كنند، يا حداقل آن را اگر نه مشروع، بلكه قابل فهم مي‌دانند. اين رويكرد مبتني بر نظريه واقع‌گرايي در روابط بين‌الملل است. اتفاقا در ماجراي حمله اخير ايران به اربيل نيز از همين منطق استفاده كردند. نتيجه طبيعي تن دادن به اين منطق و رويكرد اين است كه چيزي به نام حق و قانون فراتر از قدرت و منافع در روابط بين‌الملل اعتبار حقوقي ندارد، يا حداقل مي‌توان گفت كه قانون و حقوق هنگام مغايرت با امنيت ملي، كنار گذاشته و قدرت و زور جايگزين آن مي‌شود. 
 
تشخيص مغايرت يك پديده با امنيت ملي هر كشوري نيز برعهده مقامات همان كشور است و نمي‌توان كشورها را در اين تشخيص مقيد و محدود كرد.  
 
گروه دوم و در نقطه مقابل، منتقدان اين سياست رسمي و حكومتي هستند كه با استفاده از رويكرد حقوقي و اخلاقي حمله به هر كشور ديگري از جمله حمله روسيه به اوكراين را كلا محكوم مي‌كنند و حمله‌كننده را متجاوز مي‌نامند.  
 
هركدام از اين دو رويكرد مي‌توانند مبناي يك منطق مشترك براي تفاهم يا گفت‌وگو باشند، به شرطي كه حاملان و مدافعان آنها در همه حال و در همه موارد از منطق خود تبعيت كنند، نه آنكه در موارد ديگر از آن عدول نمايند.  ابتدا منطق طرفداران سياست رسمي ايران را بررسي كنيم. آنان براساس همين منطق، حضور در سوريه را نيز مشروع و قابل قبول مي‌دانند، مبارزه با داعش در سوريه و عراق را حق مسلم ايران براي تامين امنيت خود مي‌دانند. 
 
اگر با اين منطق موافق باشيم، تمامي اقدامات امريكا و غرب در ماجراي هسته‌اي ايران و نيز حضور آنان در سوريه و هر جاي ديگري را نيز بايد پذيرفت و به عنوان رفتاري طبيعي با آن مواجه شد. در اين صورت نمي‌توان قطعنامه‌هاي شوراي امنيت يا تحريم‌هاي گسترده عليه ايران را به كلي نامشروع دانست و ناديده گرفت، زيرا آن كشورها نيز برحسب دركي كه از امنيت و منافع ملي خود دارند، چنين اقداماتي را انجام مي‌دهند، به قول معروف كاري كه عوض دارد گله ندارد.  
 
از سوي ديگر منتقدان سياست رسمي ايران در اوكراين نيز عموما از معيار و منطق دوگانه سود مي‌جويند. نمونه‌اش اقدامات غربي‌ها در منطقه و به‌طور مشخص موضوع هسته‌اي ايران است. 
 
اگر ايران به هر دليل بخواهد فناوري هسته‌اي و غني‌سازي داشته باشد (درستي يا نادرستي اين سياست براي ايران بحث ديگري است، مثل خواست اوكراين براي الحاق به ناتو) چرا كشور ديگري مجاز باشد كه با ايران برخورد كند؟ چرا ايران بايد در برابر خواست آنان كوتاه بيايد و به كوتاه آمدن در برابر غرب توصيه شود؟ 
 
درباره حضور كشورهاي ديگر در سوريه، ليبي، عراق و افغانستان و يمن نيز ‌بايد از همين استدلال سود جست. وجود منطق دوگانه در تحليل رويدادهاي بين‌المللي؛ بزرگ‌ترين مانع براي رسيدن نيروها به تفاهم متقابل است. رويكرد نادرستي كه اتفاقا منحصر به روابط بين‌الملل نمي‌شود در امور داخلي هم فراوان وجود دارد. 
 
منطق دوگانه، در اصل منطق نيست، بلكه جدل و خشونت است. ترديد ندارم كه اگر فقط منطق دوگانه نيروها نقد و رفع شود، بخش قابل توجهي از اختلافات محتوايي نيز از ميان خواهد رفت. ريشه اين دوگانگي، بي‌توجهي به اين قاعده طلايي اخلاقي است كه امام علي خطاب به فرزندش نوشت: «آنچه را بر خود مي‌پسندي براي ديگران نيز بپسند و... برعكس.» 
 
مهم نيست كه ما در روابط بين‌الملل رويكرد واقع‌گرايانه داريم يا ليبرالي و اخلاق‌گرا، مهم اين است كه اين رويكرد را بايد در همه موارد دنبال كنيم. مي‌گويند يك خواهر و برادر همزمان ازدواج كردند. يكي از فاميل‌ها پس از يك سال مادر اين خواهر و برادر را ديد و حال و روز آنها را پرسيد. پاسخ داد كه داماد بسيار خوبي دارم. در همه كارهاي خانه به دخترم كمك مي‌كند، او را به سفر خارج مي‌برد، خانه و اتومبيل خريده و هر هفته به ما سر مي‌زنند. ولي امان از عروسم كه پسرم را ذله كرده، مي‌گويد در كارهاي خانه كمك كند، درخواست سفر خارج و خريد خانه و خودرو دارد، اصلا هم حاضر نيست به منزل ما بيايد همه‌اش خانه پدر و مادر خودش مي‌رود!!  
 
بله دوستان؛ بسياري از نيروهاي سياسي ايراني به همين اندازه ضايع، تحليل و داوري مي‌كنند.'                           ",https://www.asriran.com/003UqL
833547,۱۴۰۱/۰۱/۱۶,بین الملل,اخراج تعدادی از دیپلمات‌های روس از فرانسه,وزارت خارجه فرانسه اعلام کرد که در واکنش به کشتار غیرنظامیان در شهر بوچای اوکراین، تعدادی از کارمندان دیپلماتیک روسیه را از این کشور اخراج کرده است.,"وزارت خارجه فرانسه از اخراج تعدادی از کارمندان دیپلماتیک روسیه از این کشور خبر داد.
به گزارش ایلنا به نقل از رویترز، وزارت خارجه فرانسه اعلام کرد که در واکنش به کشتار غیرنظامیان در شهر بوچای اوکراین، تعدادی از کارمندان دیپلماتیک روسیه را از این کشور اخراج کرده است.
وزارت خارجه روسیه در واکنش به این خبر اعلام کرد: «ما به شکل مناسب به اقدام فرانسه در اخراج دیپلمات‌های روس پاسخ خواهیم داد.»                           ",https://www.asriran.com/003UqJ
833545,۱۴۰۱/۰۱/۱۶,سیاسی,علی مطهری: مجمع تشخیص مصلحت تبدیل به مجلس سنا شده است/ تنها نهادی که حق بررسی مصوبه مجلس را دارد، شورای نگهبان است,بارها هشدار دادم و اعلام خطر کردم که شورای نگهبان دومی در مجمع تشخیص مصلحت نظام تشکیل شده است که مصوبه مجلس را بررسی و احیانا به بهانه مغایرت با یک سیاست کلی نظام رد می‌کند.,"علی مطهری، نایب رئیس مجلس دهم، در یادداشتی در شماره امروز روزنامه اعتماد با عنوان «تحقیر مجلس» نوشت:زمانی که نماینده مجلس بودم بارها هشدار دادم و اعلام خطر کردم که شورای نگهبان دومی در مجمع تشخیص مصلحت نظام تشکیل شده است که مصوبه مجلس را بررسی و احیانا به بهانه مغایرت با یک سیاست کلی نظام رد می‌کند. این در حالی است که طبق قانون اساسی تنها نهادی که حق دارد مصوبه مجلس را بررسی کند، آن هم صرفا از نظر انطباق با شرع و قانون اساسی، شورای نگهبان است.
 
ماجرای حذف ‌بندی از بودجه 1401 که اجازه واردات هفتاد هزار خودروی شخصی را صادر کرده بود، مساله کوچکی نیست و نمی‌توان از کنار آن گذشت، هم از نظر ظن قوی وجود یک مافیای خودرو و هم از نظر نقص رویه قانونگذاری فعلی در کشور. در چند سال گذشته و زمانی که نماینده مجلس بودم بارها هشدار دادم و اعلام خطر کردم که شورای نگهبان دومی در مجمع تشخیص مصلحت نظام تشکیل شده است که مصوبه مجلس را بررسی و احیانا به بهانه مغایرت با یک سیاست کلی نظام رد می‌کند.
 
این در حالی است که طبق قانون اساسی تنها نهادی که حق دارد مصوبه مجلس را بررسی کند، آن هم صرفا از نظر انطباق با شرع و قانون اساسی، شورای نگهبان است. با ترتیب موجود، هر مصوبه مجلس می‌تواند به آسانی توسط شورای عالی نظارت بر اجرای سیاست‌های کلی نظام، مستقر در مجمع تشخیص، مغایر با یکی از صدها سیاست کلی نظام تلقی و رد شود، چنانکه بسیاری از مصوبات مجلس که مورد تایید شورای نگهبان نیز بوده است به این سرنوشت دچار شده‌اند.
 
بهترین مثال آن دو لایحه مربوط به اف‌ای‌تی‌اف است که چند سالی است در مجمع سرگردانند. این روش که متاسفانه چند سالی است باب شده است کارایی مجلس را کاهش داده و مجلس را در مسائل مهم کشوری از حیز انتفاع ساقط کرده و موجب تحقیر مجلس شده است به‌طوری که مجلس فقط می‌تواند درباره مسائل پیش پا افتاده تصمیم‌گیری کند والا مسائل مهم به بهانه انطباق با سیاست‌های کلی نظام در جای دیگری تعیین تکلیف می‌شود.
 
در واقع مجمع تشخیص مصلحت نظام تبدیل به مجلس سنا شده است که مصوبه مجلس را رد یا تایید می‌کند، در حالی که چنین چیزی در قانون اساسی جزو وظایف مجمع نیست. تشخیص انطباق یا عدم انطباق با سیاست‌های کلی باید به عهده نمایندگان مجلس باشد. حداکثر این است که نماینده‌ای از مجمع هنگام تصویب یک طرح یا لایحه در کمیسیون یا صحن مجلس نظر خود را اعلام دارد و آنچه تصویب شد، دیگر از نظر انطباق با سیاست‌ها قابل بررسی نیست و ما شورای نگهبان دومی نداریم. 
 
اگر مجمع تشخیص اصرار بر این دارد که وارد قانونگذاری شود و کار مجلس سنا را انجام دهد، نیاز به تغییر قانون اساسی است و شاید تبدیل مجمع به مجلس سنا هم به صلاح باشد. فرضا روش فعلی درست باشد، نظر شورای مذکور در مجمع باید برود به شورای نگهبان و شورای نگهبان آن را به مجلس بفرستد.
 
اگر مجلس بر نظر خود اصرار ورزید، آنگاه برود به مجمع تا مجمع درباره اختلاف‌نظر مجلس و شورای نگهبان و در واقع درباره اختلاف‌نظر مجلس و خودش قضاوت کند. این در حالی است که درباره حذف بند مربوط به واردات خودرو از بودجه 1401 این روند طی نشده است. نمایندگان و مخصوصا رییس مجلس باید از جایگاه مجلس که خانه ملت است و مصوبه آن در واقع نظر ملت است، دفاع کنند.
 
ادامه این رویه، مجلس را تبدیل به شیر بی‌یال و دم و اشکم خواهد کرد. البته چند تن از نمایندگان اعتراضات خوبی کردند که جای تشکر دارد، ولی باید این رویه از اساس اصلاح شود و اصلاح آن به این است که شورای عالی نظارت بر اجرای سیاست‌های کلی نظام که زیرمجموعه مجمع تشخیص است از روند قانونگذاری خارج شود و تطبیق طرح‌ها و لوایح با سیاست‌های کلی به عهده خود مجلس باشد.»                           ",https://www.asriran.com/003UqH
833544,۱۴۰۱/۰۱/۱۶,سیاسی,نماینده مجلس: هر خانوار باید حداقل دو خودرو داشته باشد/ با قدرت پیگیر استیضاح وزیر صمت هستم,یک زمانی تلویزیون، یخچال و حتی تلفن کالای لوکس محسوب می‌شدند که از هر چند خانواده تعداد محدودی از آن‌ها برخوردار بودند، امروز می‌توانیم بگوییم این‌ها کالای لوکس هستند؟,"عضو کمیسیون صنایع و معادن مجلس، گفت: استیضاح را با قدرت پیگیری می‌کنم، ما قبلا در رابطه با عملکرد وزیر نمی‌خواستیم استیضاح کنیم؛ اما من الان می‌خواهم استیضاح را اصلاح کنم چون من در رابطه با قیمت خودرو به ایشان انتقاد داشتم، الان عملکرد وزیر نشان می‌دهد آقای فاطمی‌امین از خیلی موضوعات بیگانه و دور است.
لطف‌الله سیاهکلی عضو کمیسیون صنایع و معادن مجلس شورای اسلامی در گفت‌وگو با ایلنا، درخصوص بحث واردات خودرو و اعمال نظر مجمع تشخیص مصلحت نظام در مصوبه نمایندگان مجلس، گفت: استنباط ما این است که این مساله در اختیار دولت است و دولت می‌تواند واردات داشته باشد، کاری که مجمع تشخیص مصلحت نظام انجام داد این بود که گزارشی را به شورای نگهبان داد و شورای نگهبان هم با هیات رئیسه که مجوزی از صحن داشتند، با هم کنار آمدند و نظر مجمع تشخیص مصلحت نظام مبنی بر حذف اعمال شده است.
وی ادامه داد: اما استنباط ما این است که این طرح توسط دولت قابل اجراست به این خاطر که چند ماه دیگر قانون ممنوعیت واردات به کلی برداشته می‌شود به این جهت که زمانش تمام شده است. بنابراین دولت می‌تواند به این موضوع وارد شود و عمل کند.
عضو کمیسیون صنایع و معادن مجلس با اشاره به نقش و اهمیت خودرو در زندگی روزمره مردم، بیان داشت: بحث خودرو را نباید به عنوان یک کالای لوکس و کالایی در کنار زندگی مردم تعریف کنیم، بلکه امروز خودرو کالای اساسی زندگی محسوب می‌شود. یک زمانی تلویزیون، یخچال و حتی تلفن کالای لوکس محسوب می‌شدند که از هر چند خانواده تعداد محدودی از آن‌ها برخوردار بودند، امروز می‌توانیم بگوییم این‌ها کالای لوکس هستند؟
وی اضافه کرد: ما امروز داریم در یک دوران مدرن زندگی می‌کنیم و کف رفاه مردم امروز نسبت به دهه‌های گذشته بالاتر رفته و بسیاری از کالاها که ممکن است به ذهن بعضی‌ها لوکس باشد، از جنبه لوکس خارج شده و به کالای اساسی زندگی تبدیل شده است. به نظر من خودرو جزو کالاهای اساسی لاینفک زندگی است و هر خانواری تقریبا باید حداقل دو خودرو داشته باشند چون هم زن شاغل است و هم مرد؛ در دنیا هم به این سمت رفتند و اکنون میانگین در دنیا هر ۴ نفر دو خودرو است ولی ما در ایران هنوز یک خودرو و کمتر از یک خودرو داریم.
نماینده مردم قزوین در مجلس همچنین ابراز داشت: بنابراین این نگاه را باید اصلاح کنیم و بدانیم که خودرو کالای اساسی است، همان فرمولی که نسبت به کالاهای اساسی داریم باید با همان فرمول به این موضوع نگاه کنیم، حتی خودرو در یک سری امور بالاتر از کالاهای اساسی است چون جان مردم را به خطر می‌اندازد. شما در همین روزهای عید تصادفات و مرگ و میر را دیدید، در طول سال هم این آمار را نگاه کنید. بنابراین اگر بخواهیم به خودرو از زاویه کالای اساسی نگاه کنیم کارهای زیادی باید انجام دهیم که انجام نداده‌ایم؛ یکی از آن کارها «ایجاد رقابت و شکستن انحصار بازار» و «واردات برای تنظیم بازار» است که این موارد به نظر من جزو ابزار این کار است.
سیاهکلی در رابطه با موضوع استیضاح وزیر صمت که از سال گذشته به هیات رئیسه تحویل داده شده و تاکنون اعلام وصول نشده است، گفت: به تازگی یک مطلب جدید پیش آمده که رسانه دولت اصلا ماها را منفعت‌طلب خطاب کرده و گفته این‌هایی که دنبال استیضاح هستند مفعت‌طلب هستند. جالب است به عنوان یک رسانه دولتی که از بیت‌المال پول می‌گیرد، بالای ۱۵۰۰ میلیارد تومان بودجه می‌گیرد، بیش از ۱۰۰۰ کارمند دارد، در کشورهای مختلفی نمایندگی دارند و باید مدافع واقعی دولت و مردم باشد و این رویه خیلی وحشتناک است.
وی ادامه داد: از نظر بنده‌ای که رسانه‌ای هستم و بیش از ۳۷-۳۸ سال با رسانه کار کردم این اقدام را نه اخلاقی می‌دانم نه حرفه‌ای بلکه دلالی می‌دانم. با این وضعیت مجلس با آن‌ها برخورد خواهد کرد و من حتما شکایت خواهم کرد، امروز هم از هیات رئیسه و کمیسیون اصل نود و از وزیر خواستم که سریعاً به این موضوع رسیدگی کنند.
عضو کمیسیون صنایع همچنین در رابطه با ادامه پیگیری استیضاح خاطرنشان کرد: استیضاح را با قدرت پیگیری می کنم، ما قبلا که در رابطه با فعالیت وزیر نمی‌خواستیم استیضاح کنیم؛ من الان می‌خواهم استیضاح را اصلاح کنم چون من در رابطه با قیمت خودرو می‌خواستم ایشان را استیضاح کنم اما الان عملکرد وزیر نشان می‌دهد آقای وزیر از خیلی موضوعات بیگانه و دور است.
وی گفت: در چارت اخیری که ما آن را افشا کردیم و ابلاغ شده است اصلا «معدن» وجود نداشت، نمی‌دانم آقای وزیر دارد چه کار می‌کند. بنابراین اگر تا دیروز از من می‌پرسیدند، می‌گفتم نمی‌خواهم عملکرد وزیر را  استیضاح کنم اما از این به بعد عملکرد وزیر را هم می‌خواهم استیضاح کنم.                           ",https://www.asriran.com/003UqG
833543,۱۴۰۱/۰۱/۱۶,اخبار سلامت,وزارت بهداشت: واکسیناسیون تمام کودکان زیر ۵ سال علیه سرخک ضرورت ندارد,افرادی که فرزند ۴ یا ۵ ساله دارند و به هر دلیلی واکسن سرخک فرزندشان را انجام نداده اند و به تاخیر انداخته اند و یا مطمئن نیستند که انجام داده اند یا نه، به مراکز بهداشتی، درمانی مراجعه کنند و از این که فرزندشان نیاز به واکسن دارد یا خیر مطمئن شوند.,"رییس اداره بیماری‌های قابل پیشگیری با واکسن وزارت بهداشت گفت: واکسیناسیون سرخک تمام کودکان زیر ۵ سال ضرورت ندارد و فقط کودکانی که علیه این بیماری واکسینه نشده اند باید واکسن بزنند.
به گزارش ایلنا، سیدمحسن زهرایی گفت: پس از اعلام هشدار وزارت بهداشت درباره بیماری سرخک، بعضی از رسانه‌ها اینگونه خبر منتشر کرده‌اند که تمام کودکان زیر ۵ سال باید علیه سرخک، سرخجه و اوریون واکسینه شوند.

 
وی افزود: افرادی که فرزند ۴ یا ۵ ساله دارند و به هر دلیلی واکسن سرخک فرزندشان را انجام نداده اند و به تاخیر انداخته اند و یا مطمئن نیستند که انجام داده اند یا نه، به مراکز بهداشتی، درمانی مراجعه کنند و از این که فرزندشان نیاز به واکسن دارد یا خیر مطمئن شوند.
 
وی بیان داشت: همکاران ما در این مراکز بررسی می کنند و اگر فرزند این افراد نیاز به واکسیناسیون داشته باشد واکسن می زنند و اگر هم واکسیناسیون فرزندشان کامل باشد اطمینان خاطر به آنها مبنی بر عدم نیاز فرزندشان به واکسن به آنها داده می شود.

                           ",https://www.asriran.com/003UqF
833539,۱۴۰۱/۰۱/۱۶,فرهنگی/هنری,جوابیه زنان معترض به خشونت در سینما به بیانیه خانه سینما,زنانی که بیانیه درباره وجود خشونت و تعرض علیه زنان در سینما نوشته بودند نسبت به بیانیه خانه سینما واکنش نشان دادند.,"این روزها بحث داغ در سینما مساله تعرض و خشونت علیه فعالان زن در این عرصه است که با انتشار بیانیه ها و اظهارنظرهای پی در پی هر انجمن و صنف و فردی قصد دارد موضع خود را نسبت به این موضوع روشن کند. در این بین بیانیه زنان فعال در سینما که امضای بیش از سیصد نفر زیر آن است بیش از بقیه بیانیه ها جریان ساز شده است تا جایی که خانه سینما به عنوان مهم ترین نهاد صنفی سینما نیز به این بیانیه واکنش نشان داد.
به گزارش صبا حال بار دیگر زنانی که بیانیه قبلی را امضا کرده بودند به بیانیه خانه سینما واکنش نشان داده اند. متن بیانیه آنها به این شرح است:
«پیرو انتشار بیانیه خانه سینما، لازم است درخواست مندرج در بیانیه “زنان سینماگر علیه خشونت جنسی” که به امضای بیش از سیصد زن دست اندکار سینما رسیده شفاف گردد:هدف، تشکیل یک نهاد مستقل از مناسبات داخلی خانه سینما (شامل حقوقدان، روانشناس، متخصص حوزه جنسیت، متخصص مدیریت منابع انسانی، متخصص حوزه خشونت جنسی و … سینماگر) است.این نهاد می‌بایست:۱.از وابستگی و پیوند با روابط قدرت موجود در فضای سینمای ایران دور باشد۲.تمامی اعضای این نهاد می بایست در حوزه خشونت جنسی آموزش موثر و قابل ارزیابی دیده باشند.۳.این نهاد با اکثریت مطلق از زنان تشکیل شود‌.۴.این نهاد از طریق رای‌گیری جمعی و دموکراتیک فعالیت کنند.۵.این نهاد برای همه زنان در صنعت سینما در دسترس باشد.
آنچه خانه سینما در بیانیه خود به عنوان “راهکار” بیان کرده با چنین ساختاری در تضاد قرار دارد چراکه در چهارچوب خانه سینما اعضای تصمیم‌گیرنده که اکثرا در پست‌های بالای مدیریتی خانه سینما هستند، منتخب خود خانه سینما هستند که “استقلال” لازم برای رسیدگی به این منظور را زیر سوال می‌برد چراکه منافع آنها درگیر روابط قدرت موجود در ساختار سینما خواهد شد‌.
ثانیا این اعضا برای رسیدگی به خشونت‌های جنسی آموزش لازم را ندیده‌اند و سیستم موجود در دسترس همه زنانی که با پروژه‌های سینمایی سروکار خواهند داشت؛ نیست.در آخر برخی از این اعضا هم تا به امروز روایت زنان سینماگر را فعالانه سرکوب کرده‌اند و معتقدند این امور را باید پشت درهای بسته حل و فصل کرد.
با این توضیحات اعلام می‌کنیم که در پیشنهاد مطرح شده در بیانیه خانه سینما در واقع مابه تکرار همان روال ناکارآمد رسیدگی به این خشونت‌ها تا امروز مواجه هستیم که برای تغییر آن تلاش خواهیم کرد.»                           ",https://www.asriran.com/003UqB
833541,۱۴۰۱/۰۱/۱۶,اجتماعی ,اسکوچیچ پرسولیسی است یا استقلالی؟ (فیلم),اسکوچیچ: من در دربی بی‌طرفم و هر دو تیم را دوست دارم.,کد ویدیو  دانلود    فیلم اصلی                                     ,https://www.asriran.com/003UqD
833542,۱۴۰۱/۰۱/۱۶,سلامت,همه خطرات یک رژیم غذایی پرطرفدار,از آنجایی‌که رژیم غذایی کتوژنیک خالی از مواد معدنی ضروری برای استحکام استخوان‌های بدن است، سلامت استخوان‌ها به خطر می‌افتد.,"رژیم غذایی کتوژنیک که پرچرب، کم‌کربوهیدارت و پرپروتئین است معمولا برای کاهش وزن اتخاذ می‌شود. اما محققان این نوع رژیم را مضر می‌دانند و معتقدند که افراد را در ۷ خطر بالقوه قرار می‌دهد.
 
اگر تصمیم دارید با استفاده از رژیم غذایی کتوژنیک از وزن اضافه‌تان بکاهید، بهتر است قبل از آن از خطرات این رژیم غذایی آگاه شوید:
 
۱. ابتلا به آنفلوآنزای کتو
 
مصرف کربوهیدرات در این نوع رژیم غذایی بسیار محدود و کمتر از ۵ گرم در روز است. این روش به بدن شوک وارد می‌کند. از آنجایی‌که بدن‌تان در این حالت شروع به ذخیره‌سازی کربوهیدرات و برای تامین انرژی شروع به مصرف کتون و چربی می‌کند، در فرد علایمی شبیه علایم ابتلا به آنفلوآنزا پدیدار می‌شود. کتون موادی است که از سوختن چربی‌های کبد حاصل می‌شود. از علایم ابتلا به کتون می‌توان به سردرد، سرگیجه، تهوع و یبوست اشاره کرد.
 
۲. صدمه به کلیه
 
مواد غذایی حاوی چربی حیوانی فراوان مانند تخم‌مرغ، گوشت و پنیر پای ثابت رژیم غذایی کتوژنیک هستند. مصرف مقادیر بالای این مواد غذایی فرد را در خطر ابتلا به سنگ کلیه قرار می‌دهد. این نوع خوراکی‌ها خون و ادرار را اسیدی‌تر کرده و در نتیجه دفع کلسیم در ادرار بیشتر می‌شود.
 
برخی از بررسی‌ها نشان داده که رژیم غذایی کتوژنیک از مقدار نمک اسیدسیتریک در ادرار می‌کاهد. این اسید معمولا به کلسیم‌ها چسبیده و جلوی تشکیل سنگ کلیه را می‌گیرند. اما با کم شدن آن در ادرار، احتمال تولید سنگ کلیه بالا می‌رود.
 
۳. ابتلا به بیماری‌های گوارشی و تغییر در جمعیت باکتری‌های روده
 
از آنجایی‌که رژیم غذایی کتوژنیک کم‌کربوهیدرات است، نیاز به فیبر روزانه فرد تامین نمی‌شود. میوه‌ها، سبزیجات، غلات کامل و حبوبات حاوی کربوهیدرات فراوان و سرشار از فیبر هستند. در نتیجه، فرد به مشکلات گوارشی مبتلا می‌شود.
 
علاوه‌بر مشکلات گوارشی، باکتری‌های مفید روده بر اثر کمبود فیبر صدمه می‌بینند. باکتری‌های مفید روده علاوه‌بر اثر مفیدشان روی سیستم گوارش، سلامت سیستم ایمنی بدن و حال روحی و ذهن فرد را حفظ کرده و از التهاب‌های موجود در بدن می‌کاهند.
 
۴. ابتلا به قند خون پایین
 
رژیم‌های غذایی کم‌کربوهیدرات مانند کتوژنیک، ممکن است افراد مبتلا به دیابت نوع۱ را در خطر هیپوگلیسمی (کاهش شدید قند خون) قرار دهد و جان‌شان را به خطر اندازد. علایم هیپوگلیسمی سرگیجه، لرزش بدن، خستگی و عرق زیاد است. در موارد شدیدتر فرد به کما رفته و در صورت بدون درمان ماندن، جان خود را از دست می‌دهد.
 
۵. کمبود مواد غذایی
 
از آنجایی‌که در این نوع رژیم غذایی چندین نوع خوراکی از جمله غلات کامل و مواد مغذی دیگر بسیار محدود می‌شوند، بدن پس از مدتی دچار کمبود مواد غذایی می‌شود. این رژیم غذایی مواد مغذی مناسب از جمله انواع ویتامین‌ها، کلسیم، منیزیم و فسفر را ندارد و بدن فرد را با کمبود این مواد ضروری بدن مواجه می‌کند.
 
۶. صدمه به استخوان‌ها
 
از آنجایی‌که رژیم غذایی کتوژنیک خالی از مواد معدنی ضروری برای استحکام استخوان‌های بدن است، سلامت استخوان‌ها به خطر می‌افتد.
 
۷. افزایش بیماری‌های مزمن و مرگ زودهنگام
 
رژیم غذایی کتوژنیک به دلیل مصرف کم سبزیجات و کربوهیدرات‌ها و تمرکز بالا روی غذاهای حیوانی فرد را در معرض بیماری‌های مزمنی چون مشکلات قلبی یا سرطان قرار می‌دهد.
 
اگرچه این رژیم غذایی موجب کاهش وزن می‌شود، ۷ خطر فوق را هم با خود دارد که به‌طور کل از ارزش این نوع رژیم می‌کاهد.
 
منبع: خبرآنلاین                           ",https://www.asriran.com/003UqE
833540,۱۴۰۱/۰۱/۱۶,فرهنگی/هنری,طعنه روزنامه اصولگرا به ترانه علیدوستی و نگار جواهریان,موضوع وجود برخی فساد‌های اخلاقی در سینما اولین بار ۱۱ سال پیش و در پاییز سال ۹۰ توسط مرحوم فرج‌الله سلحشور بیان شد که با انتقاداتی از سوی برخی امضاکنندگان همین بیانیه اخیر روبه‌رو شد.,"افشاگران امروز فساد در بخش‌هایی از سینما همان منکران دیروز این واقعیت هستند که به هر شکلی در دفاع از اوضاع سینما ظاهر می‌شدند.
 
روزنامه جوان با اشاره به نامه زنان سینماگر ایران که در آن مدعی خشونت علیه خود شدند نوشت: «صدای کرکننده فساد اخلاقی که با بیانیه زنان سینماگر روحیه و عواطف جامعه را جریحه‌دار کرده، همان واقعیتی است که ۱۱ سال پیش مرحوم سلحشور در مورد آن حرف زد، اما کسی نخواست آن را بشنود یا باور کند؛ عده‌ای به خاطر منافع‌شان و عده‌ای به خاطر آلودگی.»
 
در واقع این اقدام نیشتری بر زخم ناسور سینمای رها شده کشورمان است که قرار است ستارگانش تحت عنوان سلبریتی به الگو‌های رفتاری و اخلاقی جامعه تبدیل شوند؛ چهره‌هایی که در روزگار رخوت دستگاه‌های مسئول هیچ سدی مقابل عبورشان از خطوط قرمز اخلاقی و رفتاری نمی‌بینند.
 
افشاگران امروز، منکران دیروز
 
موضوع وجود برخی فساد‌های اخلاقی در سینما اولین بار ۱۱ سال پیش و در پاییز سال ۹۰ توسط مرحوم فرج‌الله سلحشور بیان شد که با انتقاداتی از سوی برخی امضاکنندگان همین بیانیه اخیر صد‌ها نفره زنان دست‌اندرکار سینما که نسبت به خشونت علیه زنان در این عرصه اعتراض و افشاگری کرده‌اند، روبه‌رو شد.
 
کسانی مثل ترانه علیدوستی و نگار جواهریان که جزو اسامی امضاکننده این بیانیه هستند، آن روز‌ها ضمن تکذیب وجود چنین حقایقی در بخش‌هایی از سینما آن مدعا‌ها را افترا خواندند و از او می‌خواستند که «سینما را به حال خود رها کند». در واقع افشاگران امروز فساد در بخش‌هایی از سینما همان منکران دیروز این واقعیت هستند که به هر شکلی در دفاع از اوضاع سینما ظاهر می‌شدند.
 
نکته اول در این زمینه وجود و بروز غیرقابل انکار چنین اتفاقاتی در هر کشوری است که نمونه بارز آن شکل‌گیری جنبش اعتراضی «me too» (من هم) در سینمای هالیوود به بروز آزار‌های جنسی به زنان سینماگر است که سر و صدای زیادی هم در دنیا به پا کرد، با این حال واقعیت این است که اوضاع بی‌سرو سامان فضای سینمایی کشورمان طی سال‌های اخیر همانطور که مرحوم سلحشور هم به آن اشاره کرده بود، در وهله اول «حاصل سال‌ها نادیده گرفتن منکرات پشت و روی پرده سینما توسط مسئولان و مقامات فرهنگی» است، اما این مسئله نافی نقش و وظیفه افراد حاضر در صحنه‌های مختلف اجتماعی و شغلی در رابطه با حفظ خودشان از بروز آسیب‌های جسمی و جنسی نیست.
 
چه اینکه صیانت از حرمت و آبروی اشخاص بیش از هر چیزی متوجه خود آنان است که باید در تشخص‌بخشی به خودشان نهایت دقت و حساسیت را داشته باشند. در مراحل بعدی است که پای قانون و بحث قضایی و پیگیری‌های حقوقی مطرح می‌شود که البته حق مسلم هر شهروندی است.                           ",https://www.asriran.com/003UqC
833537,۱۴۰۱/۰۱/۱۶,فرهنگی/هنری,قرار جلب به دادرسی علیه اصغر فرهادی صادر شد,بازپرس پرونده مستندات و دلایل ارایه شده مبنی بر وقوع جرم و ارتکاب آن توسط فرهادی را کافی تشخیص داده و اقدام به صدور قرار نهایی جلب به دادرسی علیه این کارگردان نموده است.,"آزاده مسیح زاده مدعی شد قرار جلب به دادرسی علیه اصغر فرهادی صادر شد.
به گزارش برنا، آزاده مسیح زاده در گفتگویی با گذارنیوز اعلام کرد که پس از چند ماه رسیدگی به شکایت وی از اصغر فرهادی مبنی بر سرقت هنری در دادسرای فرهنگ و رسانه تهران؛ بازپرس پرونده مستندات و دلایل ارایه شده مبنی بر وقوع جرم و ارتکاب آن توسط فرهادی را کافی تشخیص داده و اقدام به صدور قرار نهایی جلب به دادرسی علیه این کارگردان نموده است.
مسیح زاده در پاسخ به سوالی مبنی بر این که چه مستندات و دلایلی مبنای صدور این قرار بوده گفت: ده‌ها ساعت فیلم، صدای ضبط شده، شهات شهود و مطلعین، ده‌ها صفحه استدلال مبنی بر تناقضات اظهارات آقای فرهادی، وکیل و شهود ایشان با هم و با فیلم‌ها و صدا‌ها و نیز تغییر اظهارات هر کدام از افراد نامبرده با اظهارات قبلی‌شان در جریان دادرسی، و در نهایت بازبینی هر دو فیلم توسط بازپرس و علم و تشخیص ایشان از جمله مستندات و دلایلی بوده اند که مبنای صدور قرار دادسرا بوده است.
متن قرار صادره که در تاریخ ۱۴۰۰/۱۲/۲۳ توسط بازپرس تنظیم گردیده و پس از تایید سرپرست دادسرا به طرفین در تاریخ ۱۴۰۱/۰۱/۱۴ ابلاغ گردیده، ۱۸ صفحه بوده است.                           ",https://www.asriran.com/003Uq9
833533,۱۴۰۱/۰۱/۱۶,محیط زیست,"ابهامات احداث بدون مجوز پتروشیمی در حومه تالاب ""میانکاله""",شواهد حاکی از آن است که در ایام تعطیلات نوروز، فرآیند احداث پتروشیمی  در منطقه میانکاله تسریع شده است و تصاویری از این منطقه در رسانه‌های رسمی این موضوع را تایید می‌کند.,"کلنگ‌زنی برای احداث مجتمع پتروشیمی در پنج کیلومتری تالاب میانکاله، حرف و حدیث‌های زیادی را به دلیل عدم وجود مجوز ساخت این مجتمع از سازمان محیط زیست، بی‌اطلاعی مدیرعامل شرکت ملی پتروشیمی کشور از وجود این طرح و اعتراض فعالان محیط زیست و ساکنان این منطقه در استان مازندران در پی داشته است.
به گزارش کیهان؛ کلنگ ساخت مجتمع پتروشیمی در نزدیکی تالاب بین‌المللی میانکاله در حاشیه سفر هیئت دولت و با حضور وحیدی وزیر کشور در 20 اسفندماه 1400 به زمین زده شد، این خبر با اعتراض برخی از فعالان محیط زیست و ساکنان این منطقه رو‌به‌رو شد.
 
این اعتراضات درحالی تندتر شدند که علی سلاجقه، رئیس‌سازمان حفاظت محیط زیست ساعتی پس از کلنگ‌زنی پتروشیمی مازندران در اراضی مرتعی روستای حسین‌آباد بهشهر، در دیدار با تعدادی از کنش‌گران محیط زیستی مازندران اعلام کرد هنوز مجوز محیط زیستی برای این واحد پتروشیمی صادر نشده و کلنگ‌زنی انجام شده روز ۲۰ اسفند نیز فاقد اعتبار است.
 

 
سلاجقه در دیداری که با تعدادی از نمایندگان سمن‌های محیط زیستی مازندران داشت در پاسخ به پرسش‌ و انتقاد مطرح شده توسط چند تن از فعالان محیط زیستی حاضر در جلسه درباره کلنگ‌زنی مجتمع پتروشیمی مازندران گفته بود: «در صورتی که سازمان حفاظت محیط زیست مجوز را صادر نکند این پروژه مورد تایید نیست. به هر شکل کلنگ زده شد، اما از دید ما کلنگی که برای این پروژه به زمین زده شد مورد تایید نیست و در واقع معتقدیم کلنگی به زمین زده نشده است.»
وی در بخشی از اظهارات خود از اصرار برخی نمایندگان مجلس انتقاد کرده و گفته بود: «گاهی فشار نماینده‌های مجلس برای ما عجیب است. مجوز محیط زیستی این طرح گرفته نشده، نماینده محترم از من می‌خواهد که کلنگ‌زنی انجام شود. در حالی که حضرت آقا فرمودند نمایندگان در کار دولت دخالت نکنند.»
 
 احتمال احداث شهرک شیمیایی به جای مجتمع پتروشیمی
سه روز بعد از کلنگ‌زنی این مجتمع، مدیرعامل شرکت ملی پتروشیمی اعلام کرد که طرحی به نام پتروشیمی میانکاله در شرکت ملی پتروشیمی تعریف نشده است.
 
شاهمیرزایی گفته است: «برای طرحی به نام پتروشیمی میانکاله مجوز صادر نکرده‌ایم و اطلاعی از این موضوع ندارم. معمولا این طرح‌ها را نمی‌توان پتروشیمی نامید بلکه واحد‌های صنعتی زنجیره ارزش هستند که وزارت صمت به آنها مجوز می‌دهد.»
 
به گفته وی، این دسته از طرح‌ها به‌عنوان شرکت‌هایی که دارای ضایعات و آلودگی زیست محیطی در قالب پتروشیمی یا پالایشگاه بزرگ باشند، شناخته نمی‌شود. ممکن است مساحت زیادی را به خود اختصاص دهند، اما یک واحد پتروشیمی ندارند و در اصطلاح به آنها شهرک‌های شیمیایی گفته می‌شود.
 
 موانع قانونی احداث پتروشیمی در میانکاله
اکنون غیر از مخالفت سازمان محیط زیست، کارشناسان و متخصصان حوزه محیط زیست و توسعه پایدار و مردم منطقه که در روزهای اخیر بارها اعتراض خود را در قالب تجمع‌های مسالمت‌آمیز به گوش مسئولین استان مازندران رسانده‌اند.
 

 
احداث پتروشیمی در میانکاله یک نقص قانونی نیز دارد؛ بر اساس بند الف ماده 2 تصویب‌نامه درخصوص استقرار واحدهای صنعتی در  استان‌های گیلان، مازندران و گلستان (تصویب شده هیئت وزیران به تاریخ 1381/7/3) استقرار صنایع شیمیایی در این استان‌ها به جز در شهرک‌های صنعتی لوشان و مراوه ممنوع است.
 
در ادامه این مصوبه اشاره شده است که ‌« الف- صنایع شیمیایی در صورت دارا بودن فاضلاب صنعتی در فرآیند تولید در این مناطق ممنوع است»؛ از آنجا که صنایع پتروشیمی فرآورده‌های شیمیایی را از مواد خام حاصل از نفت یا گاز طبیعی تولید می‌کند و فرآیند تولیدی در این صنایع با تولید فاضلاب همراه است، لذا این مورد پتروشیمی میانکاله را شامل می‌شود.
 
اکنون علی‌رغم همه مخالفت‌ها و موانع قانونی، شواهد حاکی از آن است که در ایام تعطیلات نوروز، فرآیند احداث پتروشیمی در این منطقه تسریع شده است و تصاویری از این منطقه در رسانه‌های رسمی این موضوع را تایید می‌کند.
 
اکنون باید منتظر ماند و دید که تکلیف احداث این طرح به کجا می‌انجامد و متولیان امر چه تصمیمی در قبال این طرح خواهند گرفت و چگونه موضوع را شفاف‌سازی خواهند کرد.
 
باید مشخص شود که آیا این مجتمع یک پتروشیمی است یا خیر، اگر یک مجتمع پتروشیمی است، در شرایطی که مدیرعامل شرکت ملی پتروشیمی از صدور مجوز برای ان اظهار بی‌اطلاعی می‌کند و رئیس‌سازمان حفاظت محیط زیست از غیر قانونی بودن احداث پتروشیمی در چنین منطقه‌ای خبر می‌دهد پس بر چه اساسی کلنگ احداث این مجتمع بر زمین زده شده است؟
 
اگر هم برخی از صدور مجوز خبر می‌دهند باید روشن شود با وجود مخالفت‌های مطرح شده این مجوز بر چه اساسی و در زمان دولت قبل یا دولت فعلی صادر شده است؟                           ",https://www.asriran.com/003Uq5
833536,۱۴۰۱/۰۱/۱۶,ورزشی,واکنش سرمربی تیم ملی به تیتر جنجالی روزنامه SUN  (فیلم),واکنش اسکوچیچ به کری خوانی روزنامه انگلیسی درباره همگروهی با ایران را ببینید.,کد ویدیو  دانلود    فیلم اصلی                                     ,https://www.asriran.com/003Uq8
833535,۱۴۰۱/۰۱/۱۶,اقتصادی,نقشه جدید فقر و ثروت در ایران: ۳۵درصد فقیر، ۵۷ درصد متوسط و ۸ درصد ثروتمند,۹۱درصد خانوارهای متوسط سهام عدالت دارند در حالی است که فقط ۸۲.۵ درصد از خانوارهای فقیر سهام عدالت گرفته‌اند.,"در مطالعات انجام‌شده براساس داده‌های پایگاه اطلاعات رفاهی ایرانیان، ۹۳درصد خانوارهای ایرانی نفر یارانه‌بگیر هستند که از این میزان، ۳۵درصد فقیر، ۵۷درصد جزو طبقه متوسط و ۸درصد از طبقه برخوردار و ثروتمند محسوب می‌شوند.
 
به گزارش همشهری، ساختار و مناسبات ۷درصد از کل خانوارهای ایرانی که یارانه نقدی نمی‌گیرند، در نقطه کور این پایگاه اطلاعاتی قرار دارد و عملا وارد فرایند دهک‌بندی نمی‌شود.
 
 بررسی آماری معاونت رفاه اجتماعی وزارت تعاون، کار و رفاه اجتماعی نشان می‌دهد جمعیت کل خانوارهای یارانه‌بگیر ۷۷.۴میلیون نفر بوده که از این میزان ۲۷میلیون و ۱۰۳هزار نفر در فقر به‌سرمی‌برند.
 
دهک‌بندی با اطلاعات اقتصادی
 
در گزارش معاونت رفاه اجتماعی وزارت کار، تمام خانوارهای یارانه‌بگیر ایرانی براساس اطلاعات اقتصادی، درآمدی و شغلی به ۳دسته کلی شامل خانوارهای فقیر، متوسط و برخوردار تقسیم شده‌اند و در هر دسته نیز به فراخور وضعیت شغلی و درآمدی خانوارها، زیردسته‌های دیگری اضافه شده است. براساس معیارهای دهک‌بندی خانوارها، ۹.۳میلیون خانوار فقیر شناسایی شده‌اند که ۲.۸میلیون خانوار معادل ۳۰درصد کل خانوارهای فقیر تحت پوشش نهادهای حمایتی هستند و ۶.۶میلیون خانوار معادل ۷۰درصد کل خانوارهای فقیر فاقد پوشش حمایتی محسوب می‌شوند و باید به‌عنوان اولویت در طرح پوشش بیمه همگانی، حمایت از کودکان دارای سوءتغذیه، طرح اشتغال عمومی و حمایت نقدی و اعتباری قرار گیرند.
 
۵گروه با درآمد متوسط
 
با دسته‌بندی خانوارها، براساس اطلاعات اقتصادی، در مجموع ۱۳.۹میلیون خانوار یارانه‌بگیر معادل ۵۷درصد کل خانوارهای یارانه‌بگیر در قالب طبقه متوسط قرار می‌گیرند و این خانوارها براساس اطلاعات اقتصادی، درآمد و شغلی به ۵دسته کلی تقسیم می‌شوند.
 
دسته نخست، شامل کارکنان و مستمری‌بگیران دولت است که ۲.۲میلیون خانوار معادل ۱۵.۸درصد کل خانوارهای متوسط را دربرمی‌گیرد.
 
طبق آمار، ۶۴درصد این خانوارها دارای خودرو بوده و ۹۱درصد آنها نیز سهام عدالت دارند. این در حالی است که به‌طور میانگین فقط ۲۴درصد خانوارهای فقیر دارای خودرو هستند و ضریب بهره‌مندی آنها به سهام عدالت نیز از ۸۲.۵درصد فراتر نمی‌رود.
 
دسته دوم، کارگران و مشاغل خصوصی را شامل می‌شود و ۶میلیون خانوار معادل ۴۳.۳درصد کل خانوارهای متوسط در این دسته قرار می‌گیرند. براساس آمارها، به‌طور میانگین ۶۶درصد خانوارها در این دسته دارای خودرو هستند و ۷۰درصد آنها نیز سهام عدالت دارند.
 
در دسته سوم، بازنشستگان غیردولتی قرار می‌گیرند که ۲.۴میلیون خانوار معادل ۱۷.۳درصد کل خانوارهای متوسط را شامل می‌شود. براساس آمار، ۴۶درصد این خانوارها نیز دارای خودرو هستند و ۷۲درصد آنها سهام عدالت گرفته‌اند.
 
دسته چهارم به خانوارهای فاقد درآمد ثابت(یعنی هیچ عضو بیمه‌پردازی ندارند) اختصاص دارد و ۳میلیون خانوار، معادل ۲۱.۷درصد از کل خانوارهای متوسط را شامل می‌شود. این خانوارها به‌طور میانگین ۷۵درصد دارای خودرو هستند و ۶۷درصد آنها سهام عدالت گرفته‌اند.
 
از نکات قابل‌توجه این است که این خانوارها با وجود اینکه امنیت شغلی و پوشش بیمه‌ای کمتری دارند و به‌شدت تحت‌تأثیر شوک‌های اقتصادی قرار می‌گیرند، باز هم به نسبت ۳دسته اول یعنی «کارکنان و مستمری‌بگیران دولت، «کارگران و مشاغل خصوصی» و «بازنشستگان غیردولتی» شرایط اقتصادی و معیشتی بهتری را تجربه می‌کنند و میانگین دهک درآمدی آنها ۷.۲۷ است. درحالی‌که میانگین درآمدی کارکنان و مستمری‌بگیران دولت ۷.۰۱، کارگران ۶.۲۶ و بازنشستگان ۵.۶۵ برآورد می‌شود.
 
دهک برخوردار و صدک میلیاردر
 
در دسته‌بندی‌های معاونت رفاه اجتماعی وزارت کار، خانوارهای یارانه‌بگیر برخوردار که عمدتا در دهک دهم درآمدی قرار می‌گیرند، در ۲دسته کارمند دولت و غیرکارمند دولت مشخص شده‌اند. این دو دسته با جمعیت ۵.۸میلیون نفری، ۸درصد خانوارهای کشور را شامل می‌شوند و بیش از ۹۸درصد آنها دارای خودرو هستند. 
 
نکته جالب اینکه در این دسته‌بندی، ۹۱درصد خانوارهای برخوردار کارمند دولت سهام عدالت دارند درحالی‌که فقط ۶۱درصد از خانوارهای برخوردار غیرکارمند سهام عدالت گرفته‌اند.  
 
نکته دیگر اینکه خانوارهای برخوردار کارمند و غیرکارمند، گرچه از منظر معیارهای اقتصادی به‌عنوان ۱۰درصد جمعیتی که بیشترین برخورداری را دارند، در دهک دهم قرار گرفته‌اند؛ اما فقط بخش کمی از آنها در جرگه خانوارهای پولدار و به ‌اصطلاح میلیاردر قرار می‌گیرند که به تعبیر احمد می‌دری، معاون پیشین وزیر کار، باید آنها را صدک ثروتمند لقب داد.  
 
البته طبق اعلام معاونت رفاه اجتماعی وزارت کار، در پایگاه اطلاعات رفاهی ایرانیان باوجوداینکه اطلاعات همه افراد دارای کدملی ثبت شده، همچنان به لحاظ ساختار خانواده، فقط اطلاعات ساختار خانوارهایی که یارانه ۴۵هزار و ۵۰۰تومانی را دریافت می‌کنند، مشخص است و عملا ساختار و مناسبات ۷درصد از کل خانوارهای ایرانی که یارانه نقدی نمی‌گیرند در نقطه کور این پایگاه اطلاعاتی قرار دارد و بدون وارد کردن این افراد به محاسبات دهک‌بندی، نمی‌توان ساختار درست و کارشناسی برای اجرای سیاست‌های حوزه رفاه ایجاد کرد.                           ",https://www.asriran.com/003Uq7
833532,۱۴۰۱/۰۱/۱۶,اجتماعی ,گزارش صداوسیما درباره «تعرض به زنان در سینما» (فیلم),"صداوسیما در اقدامی نادر به موضوع ""تعرض به زنان در سینما"" پرداخت!ویدیوی این گزارش را ببینید.",کد ویدیو  دانلود    فیلم اصلی                                     ,https://www.asriran.com/003Uq4
833534,۱۴۰۱/۰۱/۱۶,سیاسی,نماینده مجلس: تصمیمات نسنجیده دولت مشکل‌ساز می‌شود/ مسببان حادثه مشهد عزل شوند,ورود مجلس فعلا روی سه وزیر اقتصاد، کار و صمت است ولی احتمال دارد که این دامنه به وزرای دیگر مانند وزیر علوم گسترش پیدا کند و وزرای دیگر هم از سوی مجلس مورد استیضاح قرار گیرند.,"عضو کمیسیون برنامه و بودجه، گفت: دولت در تصمیم‌گیری و اعلام سیاست‌های اجرایی خود دچار تعلل است که این تعلل و تصمیمات نسنجیده دولت دارد مشکل‌ساز می‌شود.
 
جبار کوچکی‌نژاد نماینده مردم رشت و عضو کمیسیون برنامه و بودجه مجلس شورای اسلامی در گفت‌وگو با خبرنگار ایلنا، در رابطه با گرانی برخی کالاها به ویژه گوشت قرمز در روزهای نخست ماه مبارک رمضان، گفت: در رابطه با مایحتاج مردم به ویژه در ماه مبارک رمضان ما انتظار داشتیم که دولت تمام هم و غم خود را به کار گیرد و حداقل در این ماه، مردم بتوانند آذوقه خود را با همین قیمت‌های بالایی که وجود دارد، تهیه کنند که متاسفانه این کار هم انجام نشد.
 
وی ادامه داد: این جهت‌گیری افزایشی قیمت‌ها قطعا قابل پیش‌بینی بود، به این خاطر که دولت هنوز سیاست‌های اجرایی خود را اعلام نکرده و نگفته است که درخصوص ارز ۴۲۰۰ تومانی چه تصمیمی خواهد داشت و به این خاطر که این سیاست‌ها را اعلام نکرده و از سوی دیگر مصوبه مجلس هم به دولت این اختیار را داده است که این ارز را حذف کند؛ بازار به این صورت دریافت می‌کند که دولت در حال حذف ارز ۴۲۰۰ تومانی است و قیمت‌ها خود به خود افزایش پیدا می‌کند. این در حالی است که ما در همان مصوبه تاکید کردیم که قیمت‌ها نباید از شهریور ۱۴۰۰ بالاتر برود.
 
کوچکی‌نژاد اضافه کرد: این نشان‌دهنده آن است که مجلس روی ثبات قیمت‌ها تاکید دارد که متاسفانه اکنون این مراقبت انجام نمی‌شود و بعضی از افزایش قیمت‌ها را داریم که موجب نگرانی شدید مجلس هم است و مجلس قطعا این مساله را پیگیری کرده و بررسی می‌کند تا به یک شکلی با دولت برخورد کند.
 
وی در رابطه با ابزارهای برخورد مجلس با دولت، ابراز داشت: احضار وزرا، تذکر دادن و سوال کردن از وزرای دولت تنها شیوه‌ای است که مجلس اکنون می‌تواند در این رابطه به کار گیرد و در اختیار دارد.
 
تعلل در تصمیم‌گیری و تصمیمات نسنجیده دولت دارد مشکل‌ساز می‌شود 
 
عضو کمیسیون برنامه‌، بودجه و محسابات مجلس در رابطه با ارز ترجیحی دارو و اینکه «وزیر بهداشت در ایام تعطیلات گفت که این ارز حذف شده و بعد نمایندگان واکنش نشان دادند و سپس وی حرف خود را اصلاح کرد»، اظهار داشت: مساله مهم در این زمینه که در سوال قبلی هم اشاره کردم، تعلل دولت در تصمیم‌گیری و اعلام سیاست‌های اجرایی خود است. معتقدم که این تعلل و تصمیمات نسنجیده دولت دارد مشکل‌ساز می‌شود.
 
وی ادامه داد: یعنی دولت هنوز روی قانون بودجه‌ای که مصوب و به او ابلاغ شده در بحث تبصره ۱ و موضوع ارز هیچ عکس‌العمل و آیین‌نامه‌ای ندارد، وزرا هم شاید نمی‌دانند که سیاست دولت چیست به همین علت یک سری اظهارنظرهایی صورت می‌گیرد که بازار وارد تلاطم می‌شود؛ مانند بازار گوشت که اکنون اینطور شده است و بعد دوباره حرف خود را پس می‌گیرند.
 
کوچکی‌نژاد افزود: خب مجلس که به دولت مجوز تصمیم‌گیری را داده است که بتواند حذف کند و یک روش دیگری را در پیش بگیرد، چرا تعیین تکلیف نمی‌کنند؛ متاسفانه دولت در بخش تصمیم‌گیری خود با یک وضعیت تعلل بغرنج مواجه است.
 
انتظار ایجاد تغییرات در کابینه وجود دارد
 
اگر دولت تعلل کند، مجلس به ناچار ورود خواهد کرد
 
نماینده مردم رشت در پاسخ به سوالی درباره وضعیت استیضاح وزرای کار و صمت که برای آنها امضاء جمع‌آوری شده اما اعلام وصول نشده‌ است، گفت: من اطلاع ندارم که دولت اکنون در حال ایجاد تغییرات در کابینه است یا خیر؛ اما احتمال دارد دولت بعد از اینکه شش ماه از عملکرد کابینه گذشته و عملکرد وزرا و استانداران را بررسی کرده است، چنین تصمیمی داشته باشد؛ قطعا هم استانداران و هم وزرا باید تعدادی جا به جا شوند یا تعویض شوند و در جای دیگری به کار گرفته شوند، لذا ممکن است دولت خودش دست به تغییراتی بزند.
 
وی ادامه داد: این انتظار برای تغییرات وجود دارد و اگر دولت و رئیسی‌جمهور تعلل کند، مجلس به ناچار به این موضوع ورود خواهد کرد.
 
عضو فراکسیون کارگری مجلس اضافه کرد: ورود مجلس فعلا روی سه وزیر اقتصاد، کار و صمت است ولی احتمال دارد که این دامنه به وزرای دیگر مانند وزیر علوم گسترش پیدا کند و وزرای دیگر هم از سوی مجلس مورد استیضاح قرار گیرند.
 
مسببان حادثه مشهد عزل شوند تا دیگر مدیران با حیثیت نظام بازی نکنند
 
کوچکی‌نژاد در رابطه با حوادث رقم خورده در بحث ورود زنان به استادیوم فوتبال در جریان مسابقه تیم ملی ایران با لبنان، اظهار داشت: دشمنان نظام همواره سعی می‌کنند که هر مشکل کوچک نظام جمهوری اسلامی در داخل را به بیرون گره بزنند و چالش به وجود بیاورند. به اعتقاد من یک بداخلاقی در مشهد صورت گرفت و باید وزیر کشور گزارش خود را سریع به دولت بدهد و واقعا با آن‌هایی که تعلل و خطا کردند، آن‌هایی که بلیط فروختند و بعد جلوگیری کردند برخورد شود و عزل شوند.
 
وی ادامه داد: تعداد افرادی که مسبب این ماجرا بودند مشخص است، چراکه در سه حوزه وزرش، انتظامی و وزارت کشور هستند و از این سه حوزه خارج نیست؛ باید یک تعدادی را باید عزل کنند تا برای همه مدیران درس عبرت باشد که با رفتارهای نسنجیده خودشان با حیثیت نظام جمهوری اسلامی بازی نکنند.                           ",https://www.asriran.com/003Uq6
833527,۱۴۰۱/۰۱/۱۶,سیاسی,"نماینده مرودشت:
ورود زنان به ورزشگاه، نه غیر قانونی است، نه غیر شرعی/ مشهد باید تابع قوانین جمهوری اسلامی ایران باشد",زنان جلوی استادیوم، افراد ضدانقلاب و علیه نظام نبودند، این‌ها می خواستند از حق شهروندی شان استفاده کنند و مسابقه فوتبال ببیند.,"نماینده مرودشت استان فارس در مجلس شورای اسلامی با اشاره به اتفاقات ورزشگاه مشهد گفت: مسئله ای که می توانست به راحتی و بدون مشکل حل شود امروز تبدیل به چالش و معضلی برای نظام شده است؛ چطور می توانیم برای مسئولین  در ورزشگاه ها جایگاه تعبیه کنیم، آیا نمی توانستیم برای بانوان نیز جایگاهی تعبیه کنیم؟
جلال رشیدی کوچی در گفت وگو با عصر ایران با بیان این مطلب افزود: امروز به دلیل عدم تدبیر ما در این مسئله فشار بین المللی به ما وارد می شود. حق ورود زنان به استادیوم های ورزشی نه غیرقانونی و نه غیرشرعی است نمی دانم چرا وقتی به موضوعاتی که مربوط به حوزه بانوان است می پردازیم عده ای موضع می گیرند و حرف های ناصواب و‌نامربوط می زنند.
وی ادامه داد: در مسابقه فوتبال ایران و لبنان اتفاق خیلی خوبی می توانست شکل بگیرد که این اتفاق نیفتاد چه اشکالی داشت هماهنگی های لازم صورت می گرفت که خانم‌ها در ورزشگاه حضور یابند؟
این نماینده مجلس گفت: جای تاسف دارد که برخی این مسئله را بیان می کنند که اصلا بلیطی فروخته نشده است وقتی سامانه باز است و محدودیت جنسی برای خرید بلیط نیست یعنی هم زنان و هم مردان می توانند بلیط بخرند چطور ۹نفر توانسته اند بلیط بخرند اما بقیه نتوانستند؟رشیدی کوچی تاکید کرد: لزوما همه بانوانی که جلوی در استادیوم بودند افراد ضدانقلاب و علیه نظام نبودند اینها افراد عادی بودند که می خواستند از حق شهروندی شان استفاده کنند و مسابقه فوتبال ببیند.
وی افزود: اینگونه رفتارها با بانوان درست نیست اینکه توهم توطئه بزنیم و بگویم که اینها اصلا چادری نبودند و از عمد چادر سرشان کردند این رفتارها و گفتارها علیه جامعه زنان، زشت است.وی خاطر نشان کرد: شهر مشهد هم شهری از ایران است و باید تابع قوانین جمهوری اسلامی ایران باشد اگر مجوز برای حضور بانوان صادر شده بود چه کسانی می توانند مجوز را لغو کنند و بعد هم این نوع برخورد را با زنان ما داشته باشند. قطعا جریاناتی پشت این موضوع بودند که کار به اینجا رسیده است و فشارهای بوده است و افرادی بودند که توانایی این را داشتند که این برنامه را علی رغم اعلام قبلی کنسل کنند.                           ",https://www.asriran.com/003Upz
833531,۱۴۰۱/۰۱/۱۶,بین الملل,چین، کودکان مبتلا به کرونا را از والدین‌شان جدا می‌کند,"یکی از نظردهندگان ناشناس در شبکه اجتماعی Weibo نوشت: ""والدین باید ""شرایط"" را برای همراهی با فرزندان خود داشته باشند؟ این رفتار پوچ است... این باید اساسی ترین حق آنها باشد.""","مقامات بهداشتی در پرجمعیت‌ترین شهر چین از سیاست جداسازی نوزادان و کودکان خردسال از والدینشان در صورت مثبت شدن آزمایش کووید-19 دفاع کرده‌اند.
 
خبرگزاری فرانسه نوشت: حدود 25 میلیون نفر در شانگهای روز دوشنبه قرنطینه شدند زیرا مقامات تلاش می‌کنند تا شدیدترین شیوع ویروس کرونا در این کشور از زمان پایان اولین موج همه‌گیری در اوایل سال 2020 را خنثی کنند.
 
تست هر کسی که مثبت شود - حتی اگر بدون علامت باشد یا عفونت خفیف داشته باشد - باید از افراد غیر آلوده جدا شود. مقامات بهداشتی روز دوشنبه با دفاع از سیاستی که اضطراب و خشم را در سراسر شهر گسترش داده است، تأیید کردند که این شامل کودکانی می شود که آزمایش آنها مثبت است اما اعضای خانواده آنها مثبت نیستند.
 
وو کیانیو، یکی از مقامات کمیسیون بهداشت شهرداری شانگهای گفت: «اگر کودک کمتر از هفت سال سن داشته باشد، آن کودکان در یک مرکز بهداشت عمومی درمان خواهند شد. ""برای کودکان بزرگتر یا نوجوانان... ما عمدتا آنها را در مکان های متمرکز [قرنطینه] ایزوله می کنیم.""
 
والدین کودکان چینی از رسانه های اجتماعی استفاده کرده اند تا خشم خود را از این سیاست ابراز کنند.
 
یکی از نظردهندگان ناشناس در شبکه اجتماعی Weibo نوشت: ""والدین باید ""شرایط"" را برای همراهی با فرزندان خود داشته باشند؟ این رفتار پوچ است... این باید اساسی ترین حق آنها باشد.""
 
ویدئوهای تایید نشده از نوزادان و کودکان خردسال در بخش های دولتی به طور گسترده به اشتراک گذاشته شده است.
 
اما وو، یکی از مقامات شانگهای گفت که این سیاست در ""کار پیشگیری و کنترل ویروس"" ضروری است.
 
او افزود: «ما روشن کرده‌ایم که کودکانی که تست والدینشان نیز مثبت هستند... می‌توانند در همان مکان کودکان زندگی کنند.                           ",https://www.asriran.com/003Uq3
833530,۱۴۰۱/۰۱/۱۶,سیاسی,سخنگوی دولت: از سخنانم درباره رونق سفرهای نوروزی سوءاستفاده شد,«رونق نسبی کسب‌وکار و اقتصاد شهرها، خصوصا شهرهایی که مسافرهای بیشتری را پذیرا شدند، از نتایج منطقی رکوردشکنی سفرهای نوروزی است.,"سخنگوی دولت گفت: همه تلاش دولت بالابردن توان اقتصادی مردم و گشایش‌های معیشتی است که رونق سفرها یکی از اقدامات در این رابطه است اما کارهای زیاد و بزرگ دیگری هم در دست اقدام است.
 
به گزارش ایسنا، علی بهادری جهرمی در صفحه شخصی خود در اینستاگرام نوشت:
 
«رونق نسبی کسب‌وکار و اقتصاد شهرها، خصوصا شهرهایی که مسافرهای بیشتری را پذیرا شدند، از نتایج منطقی رکوردشکنی سفرهای نوروزی است.
 
این موضوع خلاصه عرایض من در جمع اعضای ستاد سفر بود، که از سوی برخی مورد سوءاستفاده قرار گرفت. این مهم هم به سادگی و با توجه به مواردی همچون تکمیل ظرفیت اقامتگاه‌های رسمی در بعضی از شهرها در ایام نوروز قابل احراز است. رونق اقتصاد گردشگری مانند هتل‌داری و صنایع دستی در اثر ازدیاد سفرها، نکته‌ای نیست که بر کسی پوشیده باشد.
 
در آخر عرایضم هم به صراحت ابراز امیدواری کردم که این «رونق اقتصاد گردشگری» به سایر حوزه‌های اقتصادی تعمیم داده شود. همه تلاش دولت بالا بردن توان اقتصادی مردم و گشایش‌های معیشتی است؛ مبارزه با کرونا و رونق سفرها یکی از اقدامات در این رابطه است، کارهای زیاد و بزرگ دیگری در دست اقدام است، کارهای بیشتری هم باید به سرانجام برسد تا عقب‌ماندگی‌های چندساله در این رابطه جبران شود و شرایط آن‌گونه که شایسته است رقم بخورد.»                           ",https://www.asriran.com/003Uq2
833529,۱۴۰۱/۰۱/۱۶,اجتماعی ,وزارت علوم: همه دانشجویان سرکلاس خواهند رفت/ آموزش حضوری پلکانی مقطع کارشناسی‌,دانشجویان ورودی دو سال اخیر اصلا دانشگاه ندیده‌اند بنابراین باید دانشگاه ها برنامه ریزی های لازم برای شناساندن محیط دانشگاه به این دانشجویان را داشته باشند.,"معاون آموزشی وزارت علوم با اشاره به آغاز پلکانی و مرحله‌ای آموزش حضوری دانشجویان مقطع کارشناسی در ترم جاری، گفت: هیچ دانشگاهی اجازه ندارد برنامه‌ای برای بازگشت دانشجویان دوره کارشناسی به آموزش حضوری ارائه نکند.
 
دکتر قاسم عمو عابدینی در گفت و گو با ایسنا ضمن بیان این مطلب اظهار کرد: همه دانشگاههای کشور موظف هستند برای از سرگیری آموزش حضوری دانشجویان دوره کارشناسی برنامه ریزی های لازم را داشته‌باشند و اینطور نیست که دانشگاهی مایل به بازگشت این دانشجویان در سر کلاس های درس نباشد.
 
وی در ادامه تصریح کرد: برخی دانشگاه ها آموزش حضوری دانشجویان دوره کارشناسی را به صورت پلکانی آغاز می‌کنند اما اینطور نیست دانشگاهی نخواهد این دانشجویان آموزش حضوری داشته باشند.
 
معاون آموزشی وزارت علوم اظهار کرد: برنامه ریزی از سرگیری آموزش حضوری دانشجویان در حال حاضر انجام شده‌است اما دانشگاه ها این حق را دارند که نگران سلامت دانشجویان و اساتید باشند و اینکه دانشجویان به بهترین نحو بتوانند از ظرفیت آموزش حضوری استفاده کنند باید برنامه ریزی مناسبی از سوی دانشگاه ها انجام بگیرد.
 
عمو عابدینی یادآور شد: دانشجویان ورودی دو سال اخیر اصلا دانشگاه ندیده‌اند بنابراین باید دانشگاه ها برنامه ریزی های لازم برای شناساندن محیط دانشگاه به این دانشجویان را داشته باشند.
 
وی تاکید کرد: بخشنامه ای به دانشگاه ها صادر کردیم که بر اساس آن همه مراکز موظف به از سرگیری آموزش حضوری هستند و ما برای مساعدت با دانشجویان تسهیلات مهمانی، حذف ترم و حذف درس را فراهم کردیم. حتی به دانشگاه ها این اختیار را دادیم برای دانشجویانی که مشکل دارند به طور مستقل تصمیم گیری کنند.                           ",https://www.asriran.com/003Uq1
833441,۱۴۰۱/۰۱/۱۶,فناوری و IT,تولید آب آشامیدنی با چراغ؛ خیلی ساده خیلی خلاقانه! (+فیلم و عکس),مهمترین نکته در رابطه با این فناوری به سادگی آن مربوط می شود. یعنی بدون آنکه مردم محلی را درگیر پیچیدگی های مربوط به استفاده از یک محصول فناورانه کند، کارایی فناورانه خود را به شکلی ساده و قابل درک در اختیار آنها قرار می دهد.,"عصر ایران - هنری گلگو، معمار، با ارائه طرحی جالب توجه از یک دستگاه آب شیرین‌کن که به عنوان یک چراغ نیز عمل می کند، رسیدگی به چالش کمبود منابع در آینده را مد نظر قرار داده است. این محصول که به نام نورگیر نمک‌زدایی خورشیدی (Solar Desalination Skylight) شناخته می شود، امکان روشن کردن محیط اطراف، تولید آب آشامیدنی، و استفاده از نمک باقیمانده برای تولید انرژی را فراهم می کند.
در فیلم زیر عملکرد دستگاه کاملا مشخص است. آب دریا بصورت دستی به سیستم اضافه می شود و سپس چرخه تامین آب آشامیدنی آغاز خواهد شد.
  

    کد ویدیو  دانلود    فیلم اصلی          
هنری گلگو که برای واحد نوآوری شرکت معماری 3اکس‌ان (3XN) در شهر کپنهاگ کار می کند، این محصول را با همکاری سازمان غیردولتی شیلیایی تچو (TECHO) و برای یک جامعه ساحلی در مخی‌یونس (Mejillones)، شیلی به نام نوئوا اسپرانزا (Nueva Esperanza) ساخته است.
چگونه کار می کند 
مهمترین نکته در رابطه با این فناوری به سادگی آن مربوط می شود. یعنی بدون آنکه مردم محلی را درگیر پیچیدگی های مربوط به استفاده از یک محصول فناورانه کند، کارایی فناورانه خود را به شکلی ساده و قابل درک در اختیار آنها قرار می دهد. هنری گلگو رویکردی کل نگر را مد نظر قرار داد که با محیط طبیعی کار کند، به جای این که علیه آن وارد عمل شود.
چراغ نصب شده روی سقف ترکیبی از باتری های نمکی و نیروی خورشیدی را بکار می گیرد. طی روز، چراغ ال‌ئی‌دی با یک پنل خورشیدی کوچک شارژ می شود. همچنین، انرژی مورد نیاز آن از ضایعات نمکی آب شور باقیمانده از فرآیند تبخیر که برای ایجاد یک سری باتری های نمکی کاربرد دارد، تامین می شود. تعداد 12 باتری آب شور نیروی مورد نیاز چراغ طی شب از طریق واکنش شیمیایی که در لوله هایی حاوی مس و روی رخ می دهد را تامین می کنند.
یک حباب گنبدی، شکل نهایی محصول را کامل می کند. آب دریا از طریق لوله ای کوچک به صورت دستی به چراغ پمپ می شود و آب آشامیدنی تمیز از انتهای حباب خارج می شود.
کار با جامعه محلی 
به گفته هنری گلگو، به واسطه این پروژه گفتگویی با جامعه نوئوا اسپرانزا پیرامون کمبود منابع شکل گرفت. تیم طراحی کارگاه هایی را با حضور ساکنان محلی برای کار روی نسخه هایی با فناوری پایین از محصول با استفاده از مواد در دسترس مانند بطری های پلاستیکی، قوطی ها، و نوار سازماندهی کردند.
این محصول نوآورانه مقام نخست را در بخش ""طراحی پاسخگو"" در Design Educate Awards از آن خود کرد.
                                                           ",https://www.asriran.com/003Uob
833528,۱۴۰۱/۰۱/۱۶,سیاست خارجی,وزارت خارجه آمریکا: ایران مسئول ادامه بن‌بست در مذاکرات وین است,این مقام آمریکایی مدعی شد که برنامه هسته‌ای ایران به نقطه‌ای رسیده که مدت زمان گریز هسته‌ای آن تنها «به چند هفته» کاهش پیدا کرده که این امر می‌تواند یک توافق جدید را بی‌اثر کند.,"سخنگوی وزارت خارجه آمریکا با تکرار برخی ادعاهای بی‌اساس، ایران را مسئول ادامه بن‌بست در مذاکرات وین دانست و مدعی شد که تهران مانع دستیابی به توافق بر سر احیای برجام شده است.
به گزارش ایلنا، «ند پرایس» سخنگوی وزارت خارجه آمریکا با تکرار برخی ادعاهای بی‌اساس، ایران را مسئول ادامه بن‌بست در مذاکرات وین دانست و مدعی شد که تهران مانع دستیابی به توافق بر سر احیای برجام شده است.
وی بار دیگر مدعی به پایان رسیدن زمان برای دستیابی به توافق در مذاکرات هسته‌ای شده و گفت که ایران در حال نزدیک شد به نقطه‌ای است که امکان ساخت سلاح هسته‌ای را پیدا می‌کند.
این مقام آمریکایی مدعی شد که برنامه هسته‌ای ایران به نقطه‌ای رسیده که مدت زمان گریز هسته‌ای آن تنها «به چند هفته» کاهش پیدا کرده که این امر می‌تواند یک توافق جدید را بی‌اثر کند.
پرایس در ادامه ادعاهای ضد ایرانی خود، گفت: «همه شرکت‌کنندگان در مذاکرات برجام به خوبی می‌دانند کدام طرف پیشنهادهای سازنده ارائه کرده است و کدام طرف، خواسته‌های غیرمرتبط با برجام داشته و ما چگونه به این وضعیت کنونی رسیده‌ایم.»
وی در عین حال گفت که آمریکا همچنان معتقد است که «هنوز فرصت برای حل اختلافات باقی‌مانده با ایران در مذاکرات هسته‌ای وجود دارد».                           ",https://www.asriran.com/003Uq0
833526,۱۴۰۱/۰۱/۱۶,اجتماعی ,احتمال وقوع موج هفتم کرونا؛ اواسط اردیبهشت/ شرایط بیماری عادی نیست,اپیدمی زمانی خاموش می‌شود که گردش ویروس در جامعه محدود شده و اپیدمی را به مرحله حذف برسانیم تا وارد فاز ریشه‌کنی و در نهایت خاموش شدن آن شویم.,"یک اپیدمیولوژیست ضمن تشریح شرایط بیماری کرونا در کشور پس از تعطیلات نورورزی،‌ گفت: با توجه به تعطیلات،‌ سفرها،‌ افزایش مراودات، دید و بازدیدها و... احتمالا وقوع موج هفتم بین دو تا شش هفته به طول انجامد و احتمال می‌دهیم در اواسط اردیبهشت موج بعدی رخ دهد.
 
دکتر حمید سوری در گفت‌وگو با ایسنا، با اشاره به این که طی تعطیلات نوروزی اقدام خاصی برای مدیریت کرونا را شاهد نبودیم، گفت: عملا مردم رفتار عادی خود را ادامه دادند و اگر رعایتی هم انجام می‌شد بیشتر فردی بوده و افراد برای محافظت خود اقدام می‌کردند. در چنین شرایطی با توجه به تغییراتی که در ساختار ژنتیکی ویروس رخ می‌دهد، احتمال اینکه شاهد خیز مجدد اپیدمی طی چند هفته پیش رو باشیم، زیاد است؛ مگر این که سطح ایمنی جامعه آنقدر بالا رود که ابتلای به بیماری رخ ندهد؛ در غیر این صورت بر اساس قوانین علمی حاضر، بیماری حاصل مواجهه افراد حساس با عامل بیماری‌زا است. عامل بیماری‌زا نیز از بین نرفته است و در برخی کشورهای اروپایی،‌ شرق دور و آمریکای جنوبی هنوز پیک‌هایی از کرونا وجود دارد.
 
قابلیت گسترش و انتشار بیشتر زیرواریانت BA۲ امیکرون
هیچ شواهدی مبنی بر حذف اپیدمی کرونا وجود ندارد
 
وی افزود: با توجه به تغییرات ژنتیکی که رخ داده است و وجود زیر واریانت BA۲ امیکرون که قابلیت گسترش و انتشار بیشتری دارد، افراد حساس جامعه هنوز در خطر هستند و هیچ شواهدی مبنی بر اینکه اپیدمی در حال حذف است، وجود ندارد. اپیدمی زمانی خاموش می‌شود که گردش ویروس در جامعه محدود شده و اپیدمی را به مرحله حذف برسانیم تا وارد فاز ریشه‌کنی و در نهایت خاموش شدن آن شویم.
 
او با اشاره به اینکه در کشور نظام بیماریابی فعال نداریم،‌ تصریح کرد: به همین دلیل نمی‌توان خیلی در مورد موارد ابتلا اظهار نظر کرده و یا آن را تحلیل کنیم؛ بنابراین مجبور هستیم محدود به موارد مرگ و میر و یا بستری باشیم و از آنجایی که تعداد این موارد که گزارش می‌شود بر پایه موارد تست مثبت است،‌ تغییرات نواساناتی دارد که می‌تواند این پیام را داشته باشد که وضعیت ما ثابت نیست و آنچه که پیش‌بینی می‌شود این است که احتمالا شاهد پیک بعدی خواهیم بود.
 
امیکرون؛ پنجمین واریانت هشدار دهنده کرونا
 
سوری ادامه داد: به علت ماهیت خلقت و هوشمندی ویروس نمی‌توانیم پیش‌بینی کنیم که موج بعدی کرونا با چه سویه یا زیرواریانتی خواهد بود، ولی آنچه که مسلم است این است که ویروس برای بقای خود مرتبا در حال جهش‌های جدید است که گاهی این جهش‌ها آنقدر اهمیت می‌یابد که به عنوان یک واریانت هشدار دهنده تعریف می‌شود؛ مانند امیکرون که پنجمین واریانت هشدار دهنده کرونا بود. گاهی اوقات هم واریانت‌ها تغییر اساسی در ماهیت ویروس ایجاد نمی‌کنند که وضعیت اپیدمی را کاملا دگرگون کند و فعلا هنوز آخرین واریانت هشدار دهنده ما امیکرون بوده است.
 
وی افزود: درمورد زیر واریانت BA۲ هم هنوز نمی‌دانیم میزان شیوع چقدر است چون ما ارزیابی ژنومیک مبسوطی در کشور انجام نمی‌دهیم و خیلی نمی‌توان در این مورد قضاوت قطعی داشت و این درحالی است که داده‌های مربوط به اپیدمی شفاف‌سازی نشده و در اختیار محققین قرار نمی‌گیرد. ما خیلی نمیدانیم در کشور چه می‌گذرد و مجبوریم به استناد آنچه که در دنیا می‌گذرد و علم اپیدمیولوژی و آنچه که در گذشته دیدیم، قضاوت کنیم که در این شرایط احتمال خطا در قضاوت وجود خواهد داشت.
 
او تاکید کرد: از طرفی تفسیر تخصصی بر داده‌ها هم صورت نمی‌گیرد و عمدتا با خطا در استنتاج یافته‌ها مواجه هستیم و این سبب می‌شود خیلی نتوانیم وضعیت اپیدمی را پیش‌بینی و تفسیر کنیم. انگار در یک فضای غبارآلود و تاریک در حال حرکت هستیم و این فضای مناسبی برای شرایط اپیدمی که هر لحظه ممکن است شاهد افزایش آن باشیم، نیست.
 
دلتاکرون چندان جدی نیست
 
وی درباره شیوع سویه ترکیبی امیکرون و دلتا تحت عنوان دلتاکرون نیز بیان کرد: در ابتدا گفتند دلتاکرون یک آلودگی آزمایشگاهی هست و سپس مجددا بحث آن داغ شد ولی به نظر نمی‌رسد خیلی مسئله جدی باشد و تاکنون هم مجامع بین‌المللی چندان بر این موضوع تاکید نکردند و اگر هم جایی مشاهده شده است به شکل پراکنده بوده و چندان تاثیر جدی بر روند اپیدمی نداشته است.
 
احتمال وقوع  موج هفتم کرونا؛ اواسط اردیبهشت
 
این اپیدمیولوژیست درباره زمان احتمالی وقوع موج هفتم بیماری، اظهار کرد: با توجه به تعطیلات،‌ سفرها،‌ افزایش تماس‌ها، دید و بازدیدها و... احتمالا وقوع موج هفتم بین دو تا شش هفته طول بکشد و احتمال می‌دهیم در اواسط اردیبهشت موج بعدی رخ دهد.
 
او درباره نحوه شکل‌گیری موج هفتم بیماری در کشور، گفت: هرکجا که تراکم تماس‌ها بیشتر بوده است احتمال اینکه شاهد طغیان بیماری باشیم نیز بیشتر است، ولی کانون‌های اصلی آلودگی مهم هستند. درحال حاضر به نظر می‌رسد ترکیبی از واریانت‌های (امیکرون و دلتا) در کشور وجود داشته باشد. احتمالا چرخش ویروس درون کشور رخ دهد و شانس گسترش موج از نقاط پر تردد و پر تماس بیشتر است. با توجه به جابجایی عظیم جمعیت امسال نوروز احتمال دارد که سرعت گسترش موج را بیشتر از شرایط عادی شاهد باشیم.
 
بازگشایی مدارس با لحاظ تمهیدات باشد
 
وی در خصوص بازگشایی مدارس نیز،‌ گفت: بازگشت به شرایط عادی زندگی و حرکت به این سمت بعد از گذشت بیش از دو سال از وجود اپیدمی یک ضرورت است؛ جامعه نمی‌تواند تا ابد تعطیل بماند؛ زیرا عوارض ناشی از تعطیل شدن مراکز آموزشی هم وجود دارد. الان در اکثر کشورهای دنیا بازگشایی‌ها صورت گرفته است؛ بنابراین در اینکه باید به سمت بازگشایی مدارس حرکت می‌کردیم، شکی نیست زیرا سطح خطر در دانش‌آموزان هم برخلاف آنکه برخی سعی در بزرگنمایی آن داشتند، خیلی زیاد نیست؛ ولی بازگشایی مدارس زمانی می‌تواند تاثیر جدی داشته باشد و سلامت دانش‌آموزان را هم حفظ کند که با یکسری تمهیدات همراه باشد. یکی از تمهیدات این است که سطح خطر را در مناطق و شهرهای مختلف مرتبا رصد کنیم و متناسب با سطح خطر مداخلات لازم را انجام دهیم.
 
لزوم مراقبت و بیماریابی فعال در مدارس
 
وی افزود: در وهله دوم نیاز است یک سرواپیدمیولوژی در دانش‌آموزان انجام شود تا ببینیم اکنون وضعیت ایمنی آنها چگونه است. ممکن است برخی جاها هیچ تمهید خاصی نیاز نباشد و در عین حال در نقاط دیگری نیاز به تشدید مراقبت‌ها باشد. نکته دیگر وجود نظام مراقبت در مدارس است تا مرتبا وضعیت سلامت دانش‌آموزان را رصد کند تا به محض هر تغییری اقدامات لازم صورت گیرد که این اقدامات باید به سرعت انجام شود؛ بنابراین نیاز به حضور تیم‌های واکنش سریع در استان‌ها داریم که احتمال رخداد هرگونه طغیان در مدارس را شناسایی کرده و به سرعت آن را تحت کنترل قرار دهند.
 
شرایط بیماری عادی نیست
 
او با تاکید بر اینکه بازگشت به شرایط عادی با عادی شدن شرایط یکی نیست،‌ بیان کرد: شرایط اصلا عادی نیست و مراقبت دانش‌آموزانی که بیماری زمینه‌ای دارند یا نشانه‌هایی از بیماری در آنها شناسایی می‌شود و... هم باید صورت گیرد. تعطیلی تنها کافی نیست و نمی‌تواند رویکرد مدیریتی خوبی باشد.
 
وی در پایان با اشاره به مهمانی‌های افطاری، مراسم‌های ماه رمضان و ...، تصریح کرد: هر تجمعی می‌تواند مقدمه‌ای برای گسترش اپیدمی باشد؛ نکته مهم این است که رعایت پروتکل‌ها در تجمعات صورت گیرد و گروه‌های آسیب‌پذیر مانند سالمندان و کسانی که بیماری زمینه‌ای دارند در مراسمات حضور فیزیکی نداشته و از طریق فضای مجازی و صدا و سیما مشارکت داشته باشند؛ زیرا احتمال ابتلای شدید گروه‌های آسیب‌پذیر بیش از سایرین است. از طرفی سطح ایمنی هم به مرور پس از تزریق واکسن کاهش می‌یابد و با کاهش سطح ایمنی احتمال ابتلا افزایش می‌یابد. پس لازم است پروتکل‌های بهداشتی در برگزاری مراسمات رعایت شود و متولیان مراسم احساس مسئولیت بیشتری کرده و در این حوزه فعال عمل کنند.                           ",https://www.asriran.com/003Upy
833525,۱۴۰۱/۰۱/۱۶,اجتماعی ,آمادگی دانشگاه‌ها برای تهیه افطار و سحری دانشجویان خوابگاهی,در ۲ سال گذشته که کرونا محدودیت هایی در ارایه غذا به دانشجویان ایجاد کرد، فرصتی برای دانشگاه ها ایجاد شد تا در ارتقای آشپزخانه ها مشارکت کنند.,"معاون امور دانشجویی صندوق رفاه دانشجویان از آمادگی آشپزخانه‌های دانشگاه‌ها برای تهیه وعده‌های افطار و سحری دانشجویان خوابگاهی و نیز مشارکت ۱۵۰ دانشگاه در طرح ارتقای آشپزخانه‌ها از سنتی به صنعتی خبر داد.
 
صمد حاج جباری در گفت و گو با ایرنا درباره برنامه های صندوق رفاه دانشجویان وزارت علوم، تحقیقات و فناوری برای بازگشایی دانشگاه ها و آمادگی آشپزخانه ها به منظور پخت وعده های غذایی دانشجویان توضیحاتی ارایه کرد.
 
وی درباره آمادگی دانشگاه ها برای تهیه وعده های افطار و سحری دانشجویان خوابگاهی اظهار داشت: دانشگاه ها از ۱۴ فروردین ماه که فعالیت حضوری خود را از سر گرفتند، برای تهیه وعده های افطار و سحری دانشجویان برنامه ریزی کرده اند و این وعده ها در اختیار دانشجویان قرار می گیرد.
 
ارتقای آشپزخانه ۱۵۰ دانشگاه به صنعتی
 
حاج جباری با بیان اینکه صندوق رفاه دانشجویان در دو سال گذشته به منظور ارتقای آشپزخانه ها و خوابگاه ها در کنار دانشگاه ها حضور داشت، گفت: سیاست صندوق رفاه دانشجویان، تبدیل آشپزخانه های سنتی به صنعتی است و روی تجهیزات آشپزخانه ها و رستوران ها از نظر رعایت بهداشت، سرعت عمل و کیفیت نظارت می کنیم. از سوی دیگر، تقویت تجهیزات باید به روز رسانی شود، به عنوان مثال انتظار این بود که برای طبخ کباب کوبیده به جای دست از دستگاه های مکانیزه استفاده شود که این امر محقق شد.
 
معاون امور دانشجویان صندوق رفاه درباره رعایت دستورالعمل های بهداشتی در آشپزخانه ها همزمان با بازگشایی دانشگاه ها، تاکید کرد: پیش از این، دستورالعمل های بهداشتیِ ابلاغ شده به دانشگاه ها از سوی ستاد ملی مقابله با کرونا اعلام شده است.
 
حاج جباری درباره ارتقای آشپزخانه های دانشگاه ها با بیان برخی نکات، اظهار داشت: در سال ۱۴۰۰ تعداد ۸۲ آشپزخانه در طرح ارتقا شرکت کردند و از سوی صندوق رفاه دانشجویان حمایت شدند. در ۲ سال گذشته که کرونا محدودیت هایی در ارایه غذا به دانشجویان ایجاد کرد، فرصتی برای دانشگاه ها ایجاد شد تا در ارتقای آشپزخانه ها مشارکت کنند.
 
آمادگی دانشگاه‌ها برای تهیه افطار و سحری دانشجویان خوابگاهی
 
به گفته این مسوول صندوق رفاه دانشجویان، با احتساب دانشگاه های مشارکت کننده در طرح ارتقای سال ۹۹، حدود ۱۵۰ دانشگاه نسبت به ارتقا و صنعتی سازی آشپزخانه ها اقدام کردند. به طور کلی، شاهد مشارکت بیش از ۹۰ درصد دانشگاه ها در این طرح بودیم و با وجود غیرحضوری شدن کلاس ها، دانشگاه ها از این فرصت بهترین استفاده را کردند.
 
کیفیت برنج مورد استفاده در غذای دانشجویی
 
حاج جباری در ادامه این گفت و گو با اشاره درباره انتقادهایی که در خصوص کیفیت برنج طبخ شده در آشپزخانه ها از سوی دانشجویان مطرح شده، خاطرنشان کرد: برنج مورد استفاده در آشپزخانه ها مخلوطی از برنج ایرانی و خارجی است تا از نظر کیفی و ظاهری، خوشایند دانشجویان باشد. بر اساس رایزنی های صندوق رفاه دانشجویان با وزارت جهاد کشاورزی، به دنبال حمایت بیشتر از دانشگاه ها در تهیه مواد اولیه دارای کیفیت و قیمت مناسب هستیم.
 
تهیه بدون واسطه اقلام غذایی 
 
معاون صندوق رفاه دانشجویان در این باره توضیح داد: بودجه غذا در بودجه کلی دانشگاه ها لحاظ شده است و طبق هماهنگی ها با وزارت جهاد کشاورزی، دانشگاه ها از این به بعد مواد اولیه غذایی را به صورت مستقیم و بدون واسطه تهیه می کنند که مقرون به صرفه تر باشد و غذای مناسب تر و با کیفیتی برای دانشجویان در نظر گیرند. هزینه خرید گوشت، برنج و روغن از محل تولید تا مصرف، چند دست می چرخد تا در اختیار دانشگاه ها قرار گیرد. در این میان، تلاش صندوق رفاه، کاهش واسطه ها و تهیه گوشت مورد نیاز از طریق امور پشتیبانی دام به صورت مستقیم است.
 
حاج جباری ادامه داد: بخشی از بودجه غذا توسط دانشجو و بخشی دیگر از محل یارانه ها تأمین می شود، با این حال نرخی که دانشجو برای خرید یک وعده غذا می پردازد با قیمت تمام شده یک پرس غذا متفاوت است. نظر دانشگاه ها بر این است که مابه التفاوت آن به دانشگاه ها پرداخت شود و هر دانشگاه مبلغی برای این موضوع در نظر دارد. صندوق رفاه دانشجویان بابت پرداخت این ما به التفاوت، پولی در اختیار ندارد و فقط می تواند هماهنگی های لازم را برای پرداخت این مبلغ به دانشگاه ها انجام دهد.
 
به گزارش ایرنا، کلاس های حضوری دانشگاه ها و مراکز آموزش عالی کشور از روز  دوشنبه ۱۴ فروردین ماه آغاز شد و محمدعلی زلفی گل، وزیر علوم، تحقیقات و فناوری در مراسم شروع آموزش حضوری دانشگاه تهران حضور یافت.                           ",https://www.asriran.com/003Upx
833524,۱۴۰۱/۰۱/۱۶,اجتماعی ,آموزش حضوری و استرس‌های مادرانه,من برای دخترم واکسن نزده ام و نمی‌توانم این ریسک را بپذیرم در چنین شرایطی درس بخواند خودم تعهد کتبی می نویسم و آموزش او را بر عهده می گیرم فقط این اجازه داده شود در همین مدرسه از فرزند من امتحان گرفته شود.,"همزمان با بازگشایی مدارس و از سرگرفتن آموزش حضوری بعد از حدود سه سال وقفه، می‌توان صدای نگران مادران و پدرانی که بیم سلامت فرزندان خود را دارند را در ورودی مدرسه، راهروها و محوطه‌های مدارس شنید.


به گزارش ایرنا، خانواده ها با وجود اینکه از خانه نشینی دانش آموزان رضایت ندارند و مزایای آموزش حضوری را کتمان نمی کنند اما نشستن در کلاس های درس برای آنها همراه با نگرانی و دلهره هایی است که برخی از آنها را تا پشت درب‌های مدرسه کشانده است.
برخی محکم و قاطع همچنان می خواهند به آموزش مجازی ادامه داده شود و خواهان راهکار و انعطافی از سوی مدیر مدرسه هستند، البته در برابر این خواسته برخی والدین، گروهی دیگر از اولیا دانش اموزان می گفتند این خواسته شما غیر منطقی است برای اینکه به حرف همه ما گوش بدهند باید خواسته منطقی داشته باشیم، آموزش حضوری را بپذیریم و خواهان افزایش تعداد کلاس های درس باشیم.
آنها که خواهان آموزش حضوری بودند به خصوص در مدارس غیرانتفاعی که هزینه پرداخت می کنند این توقع را از مدیریت مدرسه دارند که آموزش حضوری را با کلاس هایی کم جمعیت تر و نهایت تا ۱۵ نفر برگزار کنند.
همه این والدین بعد از صحبت های مقدماتی با معلم فرزندشان به سوی مدیر مدرسه هدایت شدند که خواسته خود را با او مطرح کنند.
پدر یک دانش آموز پایه اول ابتدایی می گوید: من در زمان شیوع کرونا شاهد مرگ کودکانی بر اثر ابتلای به این ویروس بوده ام و حالا چگونه می توانم با خیالی آسوده فرزندم را راهی مدارسه ای کنم که در هر کلاس آن ۳۰ دانش آموز نشسته و در آن فضا امکان رعایت فاصله گذاری هم وجود ندارد.
مادر یک دانش آموز پایه دوم می گوید: اولین روز بازگشایی مدارس فرزندم را راهی مدرسه کردم ولی با مشاهده ازدحام و شلوغی که در مدرسه بود، روز دوم دخترم را به مدرسه نفرستادم و خودم همراه با مادران دیگر راهی مدرسه شده ام تا با مدیر آموزشگاه صحبت کنم که یا آموزش مجازی دنبال شود یا تعداد دانش آموزان در هرکلاس درس را کمتر کنند.
اولیای دانش آموزان، معلمان، مدیر و ناظم مدرسه را در حلقه ای تنگ، احاطه کرده بودند که آیا قرار است برگزاری کلاس ها با همین شیوه ای که امروز شاهدش هستیم تداوم یابد؛ شیوه ای که ازدحام و نفس در نفس شدن افراد بجای رعایت فاصله اجتماعی حرف اول را می زد.
پدر یکی از دانش آموزان مقطع ابتدایی می گوید: ما امیدوار بودیم در وضعیتی که دانش آموزان مقطع ابتدایی توان و یا درک رعایت نکات ظریف بهداشتی برای پیشگیری از کرونا را ندارند، فضایی مناسب تر برای حضور فیزیکی آنها در مدارس فراهم شود زیرا مشاهداتی که تا کنون داشته ایم بیانگر رعایت نشدن اصول بهداشتی است.
مادر یکی از دانش اموزان گفت: من برای دخترم واکسن نزده ام و نمی‌توانم این ریسک را بپذیرم در چنین شرایطی درس بخواند خودم تعهد کتبی می نویسم و آموزش او را بر عهده می گیرم فقط این اجازه داده شود در همین مدرسه از فرزند من امتحان گرفته شود.
مادر یکی دیگر از دانش آموزان می گوید: اگر بچه من بیمار شود چه کسی پاسخگو است تمام طول سال را به صورت مجازی دنبال کردیم و سختی های آموزش در فضای مجازی و تبعات آن را به قیمت سلامت بچه هایمان پذیرفتیم حالا چه اتفاقی افتاده است که به خاطر چند هفته پایان سال تحصیلی در چنین شرایطی که حداقل هایی از موارد پیشگیری هم رعایت نمی شود آنها را راهی مدرسه کنیم.
معلم یکی از مدارس بروجرد در پاسخ به اعتراض برخی خانواده ها که خواهان ادامه آموزش مجازی هستند، گفت: ضمن درک نگرانی های شما ولی شرایط برای همه یکسان است زیرا دستورالعمل به مدارس ابلاغ شده و مدیران موظف به اجرای آن هستند، چنانچه انعطافی وجود داشته باشد با شما همراهی می کنیم اما از آنجایی که شرایط اجتناب ناپذیر است و ما باید براساس آنچه خواسته شده اقدام کنیم و نمی توانیم کاری غیر از آنچه خواسته شده را انجام دهیم.
این معلم مقطع ابتدایی ادامه می دهد: در مورد فاصله گذاری هم ابلاغ شده است که این مهم حذف شود، اما برای بچه ها این موضوع را توضیح داده ایم که خودتان مراقب باشید و رعایت کنید، در واقع این تنها کاری است که از دست ما برمی آید و بیشتر از این در حوزه اختیارات ما نیست.
مدیر یکی از مدارس که در حلقه اعتراض خانواده دانش اموزان قرار گرفته است، گفت: من اختیاراتی محدود در برابر این خواسته شما دارم؛ بنا بر دستورالعمل وزارت آموزش و پرورش باید آموزش را به صورت حضوری در مدارس انجام دهیم.
وی می افزاید: برای دانش آموزان مبتلا به کرونا، دارای شرایط و بیماری خاص و آنهایی که دارای نقص سیستم ایمنی هستند هم با گواهی پزشکی می توانم کلاس مجازی برگزار کنم اما اینکه بدون هیچ علتی و صرفا بخاطر نگرانی های شخصی شما آموزش را در فضای مجازی راه اندازی کنیم در اختیار مدیر مدرسه نیست.
این مدیر مدرسه در خصوص اعتراض به رعایت فاصله گذاری ها هم گفت: بنا بر ابلاغیه وزارت آموزش و پرورش فاصله گذاری حذف شده و ما هم همان را اجرا می کنیم.
وی خطاب به مادران و پدرانی که در محوطه مدرسه حاضر شده بودند، گفت: "" اینقدر بچه هایتان را محدود نکنید! هر چیزی را که در قوطی در بسته باقی بگذارید و ارتباط او را با بیرون محدود کنید در واقع آسیب پذیری آن را بیشتر می کنید، دیر یا زود مدارس باید بازگشایی شوند"".
این مدیر مدرسه ادامه داد: الان با هوای بهاری و تهویه های فعال و جریان آزاد هوا در مقایسه با مهرماه، شرایط مناسب تری است پس اینقدر پافشاری بر نگه داشتن بچه ها در فضای خانه نداشته باشید.
هر چند این توصیه های با هدف آرام بخشی، نتوانست مادران و پدرانی که در این مدرسه حاضر شده بودند را راضی کند، اما عملا کلام آخر مدیر مدرسه بود مبنی بر پافشاری بر آموزش حضوری و تداوم نگرانی آنهایی که آمادگی پذیرش و اجرای این تصمیم را نداشتند.
بنا بر گفته، سرپرست اداره کل آموزش‌ و پرورش لرستان تمام کلاس‌های درس مدارس استان در همه مقاطع تحصیلی از روز یکشنبه ۱۴ فروردین حضوری است و هیچ کلاس مجازی در بستر شبکه شاد برگزار نمی‌شود، دانش آموزان در کلاس‌های درس باید ماسک داشته باشند و تهویه هوای کلاس‌ها باید به‌ درستی صورت گیرد.
رضا عزتی افزود: دانش‌آموزانی که مبتلا به کرونا هستند در صورت تایید پزشک مربوطه تا زمان بهبود کامل از حضور در کلاس معاف هستند، حضور و غیاب دانش آموزان نیز طبق آیین‌نامه‌ها و دستورالعمل‌های موجود همزمان با بازگشایی مدارس صورت می گیرد.
واکسیناسیون زیر ۱۲ ساله ها رضایت بخش نیست 
یکی از نگرانی های واحدی که در صحبت های بیشتر مادران وجود دارد، واکسن نزدن کودکان زیر ۱۲ سال است بیشتر آنها هنوز اقدامی برای واکسن فرزندان پنج تا ۱۲ سال خود انجام نداده اند و همین نگرانی آنها را برای حضور در مدارس بیشتر کرده است.
مدیر گروه پیشگیری و مراقبت بیماری‌های شبکه بهداشت و درمان بروجرد در این خصوص به خبرنگار ایرنا گفت: مهمترین توصیه ما تاکید بر انجام واکسیناسیون در کودکان بالای پنج سال است،  وضعیت انجام واکسیناسیون کودکان ۱۲ تا ۱۸ سال در شهرستان بروجرد خوب است اما در سنین پنج تا ۱۲ سال به هیچ وجه رضایت بخش نیست.مژگان نوابی افزود: واکسن کرونا هیچ عوارضی ندارد و به والدین توصیه می شود نسبت به انجام واکسیناسیون کودکان خود اقدام کنند، واکسن‌های سینوفارم و پاستوکووک که برای کودکان مورد تایید است، در شهرستان بروجرد وجود دارد و توصیه می شود که خانواده بدون نگرانی نسبت به تزریق آنها برای کودکان خود اقدام کنند.
وی گفت: با توجه به بازگشایی مدارس خانواده ها حتما نسبت به واکسیناسیون کودکان زیر ۱۸ سال اقدام کنند، در موج قبلی کرونا تعداد موارد ابتلا و بستری کودکان بالا بود اما فوتی نداشتیم اکنون نیز بهتر است با توجه به الزام در آموزش حضوری خانواده در واکسیناسیون کودکان خود همت کنند.
مدیر گروه پیشگیری و مراقبت بیماری‌های شبکه بهداشت و درمان بروجرد یادآور شد: طی ۱۰ روز گذشته هیچ مورد فوتی بر اثر کرونا در شهرستان بروجرد ثبت نشده ولی تعداد موارد ابتلا طی تعطیلات نوروز اندکی بیشتر شد اما هم اکنون این شهرستان در وضعیت زرد قرار دارد.
وی گفت: افراد بالای ۱۸ سال باید سه دُز، افراد زیر ۱۸ سال و کودکان زیر ۱۲ سال هم باید ۲ دُز واکسیناسیون در مورد آنها تکمیل شود.
تحلیلی بر نگرانی های والدین
گفت و گو با خانواده ها و مشاهده حضور نگران آنها پشت درب‌های مدارس به خصوص مدارس ابتدایی بیانگر آماده نبودن آنها برای آموزش حضوری بعد از چند سال است، مروری بر نگرانی‌های مادران و پدران نشان دهنده طیفی متفاوت از نگرانی آنها در مورد سلامتی فرزندانشان است که از نگرانی شدید و اصرار به در خانه ماندن و تداوم آموزش مجازی است.
رییس انجمن جامعه شناسی لرستان در تحلیل این نگرانی ها می گوید: اینکه خانواده ها بیم ابتلای فرزندان خود در اثر  قرار گرفتن در فضاهای شلوغ را داشته باشند کاملا طبیعی است به خصوص اینکه در برخی همراه با بدبینی و بی اعتمادی به وضعیت موجود هم ممکن است باشد.
مجتبی ترکارانی افزود: برخی ممکن است نسبت به اعلام وضعیت مطلوب یا فروکش کردن کرونا با دیده شک و تردید نگاه کنند و معتقد باشند همچنان ویروس به قوت خود باقی است و آنگونه که گفته می شود کم نشده است و در نتیجه چنین بدبینی و بی اعتمادی تمایل دارند و تلاش می کنند فرزندان خود را همچنان در فضای آموزش مجازی نگه دارند.
این جامعه شناس گفت: برخی نیز نگاه واقع بینانه ای از خود نشان می دهند به این صورت که با علم نسبت به معایب آموزش مجازی و آسیب هایی که انزوای این شیوه آموزش برای کودکان دارد خواهان آموزش حضوری با تمام مشکلات احتمالی آن هستند، این گروه ترجیح می دهند فرزندشان در محیطی طبیعی و باز آموزش واقعی را تجربه کند.
رییس انجمن جامعه شناسی لرستان گفت: برای کاهش این نگرانی ها باید اعتماد سازی برای مردم صورت گیرد و این اعتماد سازی نه با کلمات بلکه بصورت واقعی و با انجام تمهیداتی باید صورت گیرد، در همین راستا ضمن شفافیت و دادن اطلاعات درست و به روز وضعیت کرونا تلاش شود متناسب با شرایط موجود اقدامات لازم صورت گیرد.
این پژوهشگر اجتماعی ادامه داد: فضای گفت و گوی مدارس از طریق رسانه ها و خانواده ها فراهم شود تا به گونه ای به نگرانی های مردم پاسخ داده شود، اجباری کردن واکسن برای بچه ها با هدف کم کردن تاثیر کرونا نیز می تواند کمک کننده باشد.
هر چند بازگشایی مدارس فرصتی است تا والدین و خاصه مادران که در ایام پراضطراب قرنطینه، بیشترین نقش را در آموزش مجازی کودکان به عهده داشته اند، نفسی تازه کنند، اما نگرانی هایی هم دارند که پذیرش آموزش حضوری را برای آنها سخت می کند گواه این نگرانی را در هر خانواده ای می توان مشاهده کرد که بیم سلامت فرزندان خود را دارند و خواسته شان توجه به این نگرانی ها و رعایت بیشتر دستورالعمل های بهداشتی است تا چند هفته پایانی سال تحصیلی را به سلامت عبور کنند.

                           ",https://www.asriran.com/003Upw
833523,۱۴۰۱/۰۱/۱۶,بین الملل,کره شمالی سئول را به حمله اتمی تهدید کرد,وی هشدار داد: اگر ارتش کره جنوبی حتی یک اینچ (۲.۵سانتی متر)  به خاک کره شمالی وارد شود، با یک فاجعه وحشتناک و غیرقابل تصور روبرو خواهد شد و نیروی رزمی هسته‌ای کره شمالی ناگزیر به انجام وظیفه خود خواهد شد.,"خواهر رهبر کره شمالی ضمن تاکید بر اینکه این کشور با جنگ مخالف است گفت که اگر کره جنوبی در حمله پیشدستی کند، در آن صورت نیروهای هسته‌ای کره شمالی مجبور به حمله خواهند شد.


به گزارش بامداد سه‌شنبه ایرنا از رویترز، کیم یو جونگ یکی از مقامات ارشد دولت و حزب حاکم کره شمالی گفت که اظهارات اخیر وزیر دفاع کره جنوبی در مورد حمله به کره شمالی اشتباهی بسیار بزرگ بود. 
کیم در بیانیه بامداد سه‌شنبه خود گفت که پیونگ یانگ مخالف جنگ است زیرا این جنگ ویرانی شبه جزیره را به دنبال دارد و این کشور کره جنوبی را دشمن اصلی خود نمی‌داند. 
خواهر رهبر کره شمالی ادامه داد: این بدان معناست که تا زمانیکه ارتش کره جنوبی اقدام نظامی علیه کشور ما انجام ندهد، هدف حمله کره شمالی تلقی نخواهد شد اما اگر سئول به هر دلیلی اقدام نظامی مانند حمله پیشدستی تبلیغ شده از سوی (سو ووک) را انتخاب کند، وضعیت تغییر خواهد کرد. در این صورت، کره جنوبی خود به یک هدف تبدیل خواهد شد. 
وی هشدار داد: اگر ارتش کره جنوبی حتی یک اینچ (۲.۵سانتی متر)  به خاک کره شمالی وارد شود، با یک فاجعه وحشتناک و غیرقابل تصور روبرو خواهد شد و نیروی رزمی هسته‌ای کره شمالی ناگزیر به انجام وظیفه خود خواهد شد. 
کیم یو جونگ در پایان گفت: این تنها یک تهدید نیست. این یک توضیح دقیق از واکنش ما به اقدام احتمالی نظامی بی‌پروا از سوی کره جنوبی است. 
به گزارش ایرنا، کیم یو جونگ خواهر کیم جونگ اون رهبر کره شمالی بامداد یکشنبه اظهارات وزیر دفاع کره جنوبی در خصوص توانایی ارتش این کشور برای هدف قرار دادن هر نقطه در کره شمالی را به شدت محکوم کرده بود. 
کیم یو جونگ گفت، اظهارات مقام دفاعی کره جنوبی روابط میان دو کره را بدتر کرده و تنش نظامی در شبه جزیره کره را افزایش داده است.
کیم معاون بخش کمیته مرکزی حزب کارگران کره شمالی همچنین هشدار داد که این کشور در مسائل زیادی تجدید نظر خواهد کرد و کره جنوبی به خاطر این اظهارات می‌تواند با تهدید جدی مواجه شود. 
سو ووک وزیر دفاع کره جنوبی روز جمعه اعلام کرده بود که ارتش این کشور دارای موشک‌های مختلف با برد، دقت و قدرت بهبود یافته است و می‌تواند به شکل قابل توجهی به تهدیدات موشکی کره شمالی پاسخ و هر نقطه در این کشور را هدف قرار دهد. 
وی در اظهارات خود کره شمالی را دشمن خطاب کرد. 
در هفته‌های اخیر تنش‌ها در شبه جزیره کره پس از آزمایش دو موشک بالستیک کره شمالی در ۲۶ فوریه (۷ اسفند) و ۴ مارس (۱۳ اسفند) افزایش یافته است. 
به دنبال این آزمایش‌، آمریکا روز جمعه تحریم‌هایی را علیه پنج نهاد کره شمالی که متهم به حمایت از توسعه برنامه‌های تسلیحات کشتار جمعی و موشک‌های بالستیک کره شمالی هستند، وضع کرد. 
این درحالی است که با آغاز به کار یون سوک یول به عنوان رئیس جمهور منتخب کره جنوبی در ماه آینده تنش‌ها میان دو همسایه شمالی و جنوبی ممکن است افزایش یابد. 
یول پیش از این گفته بود که حملات پیشگیرانه ممکن است تنها راه مقابله با موشک‌های مافوق صوت جدید کره شمالی باشد.

                           ",https://www.asriran.com/003Upv
833522,۱۴۰۱/۰۱/۱۶,بین الملل,پنتاگون: روسیه مسوول جنایت‌ها در شهر بوچای اوکراین است,کاخ کرملین روز دوشنبه اعلام کرد که قاطعانه اتهام دست داشتن در کشتار غیرنظامیان شهر بوچا در اوکراین را رد می‌کند.,"جان کربی سخنگوی وزارت دفاع آمریکا (پنتاگون) مدعی شد که نیروهای روسیه مسوول آشکار جنایت‌ها در شهر بوچا در اوکراین می‌باشند.


به گزارش ایرنا از ""الجزیره"" کربی دوشنبه‌شب افزود: کاملا مشخص است، نه تنها برای ما بلکه برای تمام جهان که نیروهای روسیه مسوول جنایت‌ها در بوچا می‌باشند. 
سخنگوی پنتاگون همچنین اذعان کرد، مشخص نیست کدام واحد از ارتش روسیه در شهر بوچا فعال بوده است. 
وی توضیح داد: در حال حاضر نمی‌توانم بگویم دقیقاً چه کسی یا چه واحدهایی، یا نیروهای چچنی در بوچا حضور داشته‌اند. اما ما قطعاً ارتکاب این جنایات به دست روس‌ها را رد نمی‌کنیم. 
این درحالی است که در روز دوشنبه یک مقام ارشد دفاعی آمریکا اعلام کرد، پنتاگون در موقعیتی قرار ندارد تا به صورت مستقل ادعاهای اوکراینی‌ها در خصوص جنایت‌های منتسب به نیروهای روسیه علیه غیرنظامیان در شهر بوچا را تایید کند، اما دلیلی برای رد این ادعاها نیز ندارد. 
این مقام وزارت دفاع آمریکا (پنتاگون) که خواست نامش بیان نشود، روز دوشنبه به وقت محلی به خبرنگاران رسانه‌های بین‌المللی در عین حال افزود: ما همان تصاویری را می‌بینیم که دیگران آن‌ها را مشاهده می‌کنند. ما هیچ دلیلی برای رد ادعای اوکراینی‌ها در خصوص این جنایت‌ها که عمیقا نگران کننده هستند، نداریم. 
جو بایدن رئیس جمهور آمریکا روز دوشنبه خواستار محاکمه ولادیمیر پوتین رئیس جمهور روسیه به اتهام جنایت جنگی در بوچا در اوکراین شد و گفت تحریم‌های بیشتری علیه روسیه وضع خواهد کرد. 
وی اضافه کرد: ما باید به ارائه تسلیحات مورد نیاز اوکراین برای ادامه جنگ ادامه دهیم و باید همه اطلاعات را به دست آوریم تا یک محاکمه واقعی برای جنایات جنگی داشته باشیم. این مرد (پوتین) بی‌رحم است و آنچه در بوچا اتفاق می‌افتد شنیع و ظالمانه است و همه آن را دیده‌اند. 
رسانه‌های غربی ۱۴ فروردین ماه ۱۴۰۱ با انتشار تصاویری از شهر بوچا در نزدیکی کی‌یف مدعی شدند نیروهای روسیه حین خروج از اطراف پایتخت اوکراین غیرنظامیان را هدف گلوله قرار داده‌اند. 
کاخ کرملین روز دوشنبه اعلام کرد که قاطعانه اتهام دست داشتن در کشتار غیرنظامیان شهر بوچا در اوکراین را رد می‌کند. 
به گزارش اسپوتنیک، (دولت) «کی یف» و رسانه‌های اوکراینی تصاویر ویدیویی را از شهر بوچا در شمال اوکراین نشان داده‌اند که در آن اجساد کشته شدگان دیده می‌شود. کی‌یف روسیه را دراین رابطه مقصر دانسته درحالی که مسکو این اتهامات را به شدت محکوم و تقبیح می‌کند و به این موضوع اشاره دارد که نیروهای روسی چند روز قبل از این شهر عقب نشسته‌اند. 
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.

                           ",https://www.asriran.com/003Upu
833521,۱۴۰۱/۰۱/۱۶,سیاسی,معاون رییس جمهوری: اتفاقات مشهد از سوی برخی مسوولین عمدی بود,برخی خطاها کاملا مشهود است. انتخاب این ورزشگاه مناسب نبود و اینکه عنوان می کنند به خاطر کرونا بوده، قابل قبول نیست. به نظر می رسد همه این موضوعات سهوی نیست. فقط هم مساله زنان نبوده است. بحث شیوه نامه های بهداشتی و تکمیل شدن ورزشگاه هم بوده است.,"معاون رییس جمهوری در امور زنان گفت: در مورد واقعه ناگوار مشهد می‌شود گفت علاوه بر بد سلیقگی و بی تدبیری، به نظر می رسد نوعی برنامه ریزی غیر هوشمند و یا نوعی تعمد از سوی برخی مسوولین در کار بود. 


به گزارش ایرنا، انسیه خزعلی دوشنبه شب در گفت و گویی تلویزیونی در مورد اتفاقات دیدار ایران و لبنان در شهر مشهد، اظهار داشت: این واقعه ناگوار بود و می شود گفت علاوه بر بد سلیقگی و بی تدبیری، به نظر می رسد نوعی برنامه ریزی غیر هوشمند و یا نوعی تعمد از سوی برخی مسوولین در کار بود. 
وی ادامه داد: افراد مختلفی در این موضوع دخیل بودند. به طور قطع از مهمترین سیاست های دولت مردمی، حفظ احترام و کرامت زنان است. رییس جمهوری در مورد این موضوع و خدشه دار شدن احترام بانوان خیلی حساسیت نشان داد و بسیار متاثر شد و خیلی سریع دستور پیگیری داد. الان هم به طور مکرر پیگیر جمع‌بندی و معرفی مسببان و اعمال های غلط هستیم. بخشی از این کار غیر دولتی است و بخش مرتبط با دولت نیز مدیریت مناسب با سیاست های دولت را نداشته است. 
معاون رییس جمهوری در امور زنان تصریح کرد: در سند تحول نسبت به زنان جایگاه بلندی است و به نظر می رسد این مساله جاهلانه و عامدانه به نظر می رسد که برخی به دنبال ضربه زدن به این هدف هستند و از دستیابی به این موقعیت ممانعت کنند. 
خزعلی عنوان کرد: برخی خطاها کاملا مشهود است. انتخاب این ورزشگاه مناسب نبود و اینکه عنوان می کنند به خاطر کرونا بوده، قابل قبول نیست. به نظر می رسد همه این موضوعات سهوی نیست. فقط هم مساله زنان نبوده است. بحث شیوه نامه های بهداشتی و تکمیل شدن ورزشگاه هم بوده است. 
وی ادامه داد: برخورد با خانم ها در این بی مدیریتی بیشتر بود چرا که قشر آسیب پذیر هستند. چند ماه پیش ورود بانوان به ورزشگاه را داشتیم که هم حرمت آنها حفظ شد و هم توهینی به آنها نشد. ما نمونه های این ها را داشتیم و حالا چرا باید این مساله پیش بیاید. 
معاون رییس جمهوری در امور زنان تصریح کرد: امیدوارم این موضوع عامدانه نباشد اما شواهد نشان می دهد که همه آن سهوی نبوده و حداقل بی تدبیری است. قطعا شان زن ها باید حفظ شود. ریاست محترم جمهور به کارگیری زنان را در مراکز عالی تصمیم‌گیری و تصمیم سازی خواستار است. 

                           ",https://www.asriran.com/003Upt
833516,۱۴۰۱/۰۱/۱۶,اجتماعی ,داستان کمیته مجازات؛ نخستین تشکیلات ترور سیاسی در ایران (فیلم),انجمن را سه نفر تشکیل دادند؛ کسانی که برای مشروطه مبارزه کرده بودند. آن‌‌ها تصمیم گرفتند خائنین به کشور را بکشند. داستان واقعی کمیته مجازات را ببینید که علی حاتمی با برداشتی از آن هزاردستان را ساخت.,"کیفیت پایین:
  

    کد ویدیو  دانلود    فیلم اصلی          
کیفیت خوب:
  

    کد ویدیو  دانلود    فیلم اصلی          
عصر ایران؛ محسن ظهوری – گلوله‌ها به سینه‌اش می‌نشیند. او میرزاعبدالحمید ثقفی است. ملقب به متین‌السلطنه. معلوم بود عاقبتش همین می‌شود. به او اخطار داده بودند تا با کمیته مجازات در نیفتد. ترور او را در هزاردستان علی حاتمی در حال خواندن خطابه دیدید. اما در واقعیت، او در دفتر کارش کشته شد نه هنگام سخنرانی؛ روز یکم خرداد ۱۲۹۶ خورشیدی در خیابان سی‌تیر تهران که قوام‌السلطنه نام داشت. این هم آخرین شماره روزنامه‌اش عصر جدید که در زمان حیات منتشر کرد.
متین‌السلطنه تحصیلکرده انگلستان بود و منتخب خراسان در دوره دوم مجلس شواری ملی. بعدش روزنامه عصر جدید را منتشر کرد که همین هم شد بلای جانش. او را این‌طور کشتند: شخصی که خود را در عبا پیچیده بود، ساعت هشت و نیم بعدازظهر به دفتر او آمد و با یک تپانچه موزر کارش را تمام کرد.
کمیته مجازات که قبلا با ترور رئیس انبار غله خودی نشان داده بود، حالا ضرب شست دیگری نشان داد. اما آن‌ها که بودند؟ با هم برویم به ده سال قبل از این ماجرا.
ــــــــــــــــــــــــــــــــــــــــــــــــــــــــــــــــــــــــــ
بیشتر ببینید:
چرا شاه قاجار حکومت خود را با مردم تقسیم کرد؟ / داستان فرمان مشروطیت (فیلم)
سریال هزاردستان؛ از ایده و ساخت تا سانسور و قلع‌ و قمع (فیلم)
جدال در خیابان‌های تهران / کوچه به کوچه با ساواک در پی حمید اشرف (فیلم)
روزی که رئیس پلیس دولت مصدق را ربودند / این فیلم، تصاویر دلخراشی دارد (فیلم)
ــــــــــــــــــــــــــــــــــــــــــــــــــــــــــــــــــــــــــ
روز ۱۳ مرداد ۱۲۸۵ خورشیدی: مظفرالدین‌شاه پس از مدت‌ها اعتراض و تحصن مردم، فرمان مشروطیت را امضا می‌کند تا مملکت صاحب مجلس قانونگذاری شود.
۱۴ مهر ۱۲۸۵ اولین دوره مجلس شورای ملی شکل می‌گیرد. یکی از نماینده‌ها این فرد بود: میرزاابراهیم تبریزی که به مبارزه مسلحانه اعتقاد داشت. او انجمن غیرت را راه‌اندازی کرد تا از مجلس حراست کند. انجمن بین‌الطلوعین هم در همین دوره تشکیل شد که تبریزی و حسن تقی‌زاده عضوش بودند. ما با سه عضو دیگر این انجمن‌ها کار داریم: میرزاابراهیم‌خان منشی‌زاده، اسدالله‌خان ابوالفتح‌زاده و محمدنظرخان مشکوه‌الممالک. کمیته مجازات را این سه نفر تشکیل دادند: نخستین تشکیلات سیاسی ترور در ایران، تا جایی که خبر داریم.
ترور در تاریخ ایران پیشینه‌ای طولانی دارد. مثلا مرگ مشکوک کمبوجیه یا قتل خشایارشای هخامنشی. کشته شدن یزدگرد سوم به دست آسیابان و نمونه‌های متنوع دیگر که تا به امروز برسیم، یاران حسن صباح در قلعه الموت را داریم و قتل طغاتیمور پادشاه مغول را به دست سربداران. در دوران صفوی هم دو سه باری ترور اتفاق افتاده که کشته شدن پدر شاه‌صفی در کوچه‌های رشت یکی از آن‌هاست. جلوتر که بیاییم مشهورترین‌هایش نادرشاه و آقامحمدخان قاجار  هستند که در اردوی جنگ کشته شدند. به‌دست سرداران و زیردستان خودشان.
به ناصرالدین‌شاه که می‌رسیم کمی اوضاع فرق می‌کند؛ میرزارضا کرمانی نه به خاطر دزدیدن مال و اموال یا تصاحب تخت شاهی، که برای از میان برداشتن زور او را کشت. ترور سیاسی. همان چیزی که برای محمدعلی‌شاه اتفاق افتاد. حیدرعمواوقلی بمبی زیر خودرویش انداخت که شاه شانس آورد و زنده ماند.
ترور ‌سیدعبدالله بهبهانی را هم به همین حیدرعمواوقلی نسبت داده‌اند که در میدان مخبرالدوله تهران غرق خون شد. شیخ‌فضل‌الله هم قرار بود کشته شود که شانس آورد. او با همراهانش تازه از کالسکه پیاده شده بود که کریم دواتگر جلو آمد و چند گلوله به سمتش شلیک کرد. تیر به پای شیخ خورد و برخی همراهانش را هم مضروب کرد. کریم دواتگر که دید راه فرار ندارد، از زیر چانه به سر خودش شلیک کرد که گلوله از لپ صورتش بیرون آمد و زنده ماند. کریم دواتگر دستگیر و زندانی می‌شود. این مرد به داستان ما یعنی کمیته مجازات مربوط است. فراموشش نکنید.
گفتیم که سه نفر کمیته مجازات را شکل دادند؛ منشی‌زاده که در دارالفنون درس خوانده بود و از افسران سابق قزاق بود. ابوالفتح‌زاده که سرتیپ قزاقخانه بود. و مشکوه‌الممالک که همراه پدرش مدتی در خدمت کامران‌میرزا پسر ناصرالدین‌شاه بودند.
هر سه در دوره مشروطه مشاغل دولتی داشتند و هر سه را هم کنار گذاشته بودند. گفته‌اند دلیلش هم رفتار نامناسب خودشان بوده. به هرحال،  آن‌ها دهم شهریورماه ۱۲۹۵ کمیته مجازات را تشکیل می‌دهند. مرامنامه را می‌نویسند و به خرید اسلحه و تهیه لباس می‌پردازند. هدف: از بین بردن خائنین به ملت. کسانی که با دولت‌های روس و انگلیس در ایران همکاری می‌کنند. همان کشورهایی که در جنگ جهانی اول، ایران را تصرف کرده و در همه امور دخالت می‌کردند.
روز ۲۸ بهمن‌ماه ۱۲۹۵ خورشیدی: میرزااسماعیل‌خان رئیس انبار غله را می‌کشند که در سریال هزاردستان دیده‌اید. کمیته مجازات او را سرسپرده انگلیس می‌دانست و عامل قحطی کشور. البته ضارب، مثل این سریال درون سقاخانه نبود، دو نفر بودند که زدند و به سرعت از صحنه فرار کردند. یکی‌شان کریم دواتگر بود که پس از ترور شیخ‌فضل‌الله به زندان افتاده و بعد از فتح تهران به دست مشروطه‌خواهان، توانسته بود بیرون بیاید. کمیته مجازات او را استخدام کرد و پولی پرداخت تا میرزااسماعیل‌خان را بکشد، که کشت. اولین ترورِ کمیته پس از شکل‌گیری به دست این سه نفر. اما کریم نمی‌دانست که نباید با آن‌ها در بیفتد. مدام پول بیشتر خواست و تهدید به افشای راز کمیته. پس ترور دوم شد قتل خود او.
روز ۱۳ اردیبهشت ۱۲۹۶ خورشیدی: کلیسای سورپ گئورک در محله سنگلج تهران، جایی است که کریم دواتگر نتوانست از دست قاتلش فرار کند و به ضرب گلوله کشته شد. به دست رشیدالسلطان همان کسی که همراهش بود در کشتن میرزااسماعیل‌خان.
ترور سوم را ابتدای این گزارش گفتیم؛ روز یکم خرداد ۱۲۹۶ خورشیدی و قتل متین‌السلطنه مدیر روزنامه عصر جدید که مدام علیه کمیته مجازات می‌نوشت.
چند وقت بعدش، میرزا احمدخان استوار، افسر نظمیه کشته می‌شود که به‌نام کمیته ثبت شد، اما برخی هم گفته‌اند به‌دست رؤسای خود نظمیه حذف شده. شاید هم با کمیته زد و بندی داشته‌اند.
روز ۱۷ خرداد ۱۲۹۶ خورشیدی: ترور بعدی  کمیته، قتل میرزامحسن مجتهد فرزند میرزا محمدباقر مجتهد، صدرالعلمای تهران و داماد آیت‌الله بهبهانی بود. او ساعت ده و بیست دقیقه صبح سوار بر الاغ در حال رسیدن به منزل بود که نزدیک مسجدجامع تهران توسط دو نفر و به ضرب هفت گلوله او را کشتند.
نفر بعدی هم رضا منتخب‌الدوله خزانه‌دار بود که طبق اسناد نظمیه در همان روز و در خیابان امیریه تهران کشته می‌شود.
تا اینجا یک شخص سخت در پی آن‌هاست؛ عبدالله بهرامی رئیس اداره تأمینات یا همان ادراه آگاهی فعلی تهران. او موفق شده چند عضو این کمیته را دستگیر و بازجویی کند، اما وقتی بهادرالسلطنه اسامی و نشانی دقیق همه اعضا را به کلنل وستداهل رئیس سوئدی نظمیه ایران می‌دهد، کار کمیته مجازات تمام می‌شود.
بهادرالسلطنه را کریم دواتگر به تشکیلات آورده بود. می‌گویند او بدون هماهنگی با سران و بنا به کینه شخصی دستور قتل منتخب‌الدوله را داده بود، و چون می‌دانست به خاطر این کار به سرنوشت دواتگر دچار می‌شود، همه را لو داده.
روز ۲۲ تیرماه ۱۲۹۶ تمام اعضای کمیته به دست نیروهای عبدالله بهرامی دستگیر شدند. بازجویی‌ها توسط شخصی به‌نام احمدخان صفا انجام می‌شود که بعدها جلوی در خانه‌اش در ولی‌آباد تهران او را به ضرب گلوله می‌کشند.
در همین اوضاع است که خبر می‌رسد سردار رشید از رجال آذربایجان را در جاده زنجان کشته‌اند. بهرامی قتل او را کار کمیته مجازات نمی‌داند ولی برخی پژوهشگران معتقدند به دستور کمیته کشته شده.
کمیته مجازات کارشان را زمانی آغاز کرده بودند که میرزاحسن‌خان وثوق‌الدوله رئیس‌الوزرای کشور بود، ولی وقتی دستگیر شدند که میرزا محمدعلی‌خان علاءالسلطنه به این سمت رسیده بود.
اعضای کمیته در زندان بودند ولی محاکمه‌ای در کار نبود. دولت‌های عین‌الدوله و مستوفی‌الممالک هم آمدند و رفتند ولی دادگاهی برگزار نشد. صمصام‌السلطنه که بر سر کار آمد، آن‌ها را آزاد کرد. تا بالاخره نوبت به بازگشت دوباره وثوق‌الدوله به رئیس‌الوزرایی رسید؛ در ۱۶ مردادماه ۱۲۹۷ و تقریبا یک سال پس از متلاشی شدن کمیته مجازات. او دستور داد همه اعضا بازداشت و محاکمه شوند. چند نفر از اعضا محکوم به اعدام شدند که در میدان توپخانه تهران اجرا شد. برای محمدنظرخان مشکوه‌الممالک پنج سال حبس صادر کردند و ابراهیم منشی‌زاده و اسدالله ابوالفتح‌زاده را به جرم دستور اجرای قتل‌ها به ۱۵ سال زندان و تبعید به کلات نادری فرستادند که در هنگام انتقال و در نزدیکی سمنان گلوله باران و کشته شدند. احسان‌الله‌خان هم در این کاروان بود که توانست فرار کند و به قفقاز برود. او بعدها به جنبش جنگل پیوست ولی با رضاخان سردار سپه بیعت کرد و با درجه سرهنگی وارد قشون شد که در جنگ با سمیتکو کشته شد.  
خطاط بزرگ آن دوران عمادالکتاب هم که شب‌نامه‌های کمیته را می‌نوشت، پنج سال زندان گرفت که سال ۱۳۰۰ آزاد و بعدها در دفتر مخصوص رضاشاه مشغول به کار شد.
پرونده کمیته مجازات به این ترتیب بسته شد. ولی بحث‌ها درباره اسرار پشت‌پرده‌اش تا همین امروز در جریان است. عده‌ای آن‌ها را مستقل و برخی هم عروسک پشت پرده برخی رجال حکومتی دانسته‌اند.
در هزاردستان، ابوالفتح صراف که علی حاتمی شخصیت او را از بنیانگذاران کمیته گرفته، همین را به رضا خوشنویس می‌گوید که نقشش ترکیبی است از کریم دواتگر و عمادالکتاب. اینکه چطور شخصی به نام خان حاکم همه اعضای کمیته را بازیچه خود کرده.
درباره دین و عقاید اعضای کمیته مجازات هم بحث‌های زیادی شده، اما تقریبا اکثر پژوهشگران در یک چیز هم‌نظرند؛ اینکه با توجه به مانیفست‌های کمیته مجازات، مشخص است آن‌ها در ابتدا برای از بین بردن خائنین آمده بودند اما نتوانستند تشکیلات خود را اداره کنند.                           ",https://www.asriran.com/003Upo
833460,۱۴۰۱/۰۱/۱۶,اقتصادی,ماکان T: یک پورشه آرام با مدل 2023 معرفی شد! (+عکس),ماکان تی در آزمایش ها طی 5.8 ثانیه از حالت توقف به سرعت 96 کیلومتر برساعت رسیده و بیشینه سرعت نیز برابر با 232 کیلومتر برساعت گزارش شده است.,"عصر ایران- کارشناسان حوزه خودرو، پورشه ماکان T مدل 2023 را در رده زیباترین کراس اوورهای معرفی شده در چند ماه اخیر قرار داده اند. علاوه بر حضور استانداردها و زبان طراحی کمپانی آلمانی، لوگوی T همانند رسمی که در سایر محصولات پورشه سراغ داریم به مفهوم جزئیات سفارشی در بدنه و کابین است.

استفاده از کد رنگ ویژه در جزئیات دماغه، رکاب، قاب آینه ها، اسپویلر عقب، خروجی اگزوز و ... بر زیبایی های ظاهری این ماکان افزوده است.
در فضای کابین نیز با یک تم تیره روبرو می شویم که در نهایت کیفیت و زیبایی پرداخت شده است.
پورشه برای پیشرانه این مدل از نمونه توربوشارژ 2 لیتری 4 سیلندر استفاده کرده که برابر با 261 اسب بخار خروجی و 400 نیوتن متر گشتاور دارد. سامانه تمام چرخ محرک در حالت فعال قرار دارد. وزن خالص خودرو نیز برابر با 1901 کیلوگرم است. در بخش جعبه دنده نیز از نمونه 7 سرعته دوکلاچه اتوماتیک استفاده شده است.
ماکان تی در آزمایش ها طی 5.8 ثانیه از حالت توقف به سرعت 96 کیلومتر برساعت رسیده و بیشینه سرعت نیز برابر با 232 کیلومتر برساعت گزارش شده است.
این آمار برای نام پورشه و انتظاری که از این برند اسپرت وجود دارد چندان جالب به نظر نمی رسد اما به هر ترتیب کمپانی مذکور در نظر داشته تا یک کراس جمع و جور و تقریبا آرام را روانه بازار کند. برای آنهایی که تجربه شاسی بلند سریع با کیفیت پورشه را طلب دارند، احتمالا ماکان جی تی اس با 434 اسب بخار خروجی گزینه بسیار جذاب تری خواهد بود.
قیمت این محصول حدوود 68 هزار دلار است.
                                                                                                                                                                    ",https://www.asriran.com/003Uou
833465,۱۴۰۱/۰۱/۱۶,اقتصادی,مکسوس و معرفی یک ون گران قیمت چینی (+عکس),مخزن ذخیره هیدروژن می تواند حدود 6.4 کیلوگرم هیدروژن با فشار بالا را در خود جای دهد.,"عصر ایران- تاکنون محصولات مختلفی را از برند مکسوس در گروه خودروی عصر ایران معرفی کرده ایم که دو مورد از جدیدترین آنها کراس اوورهای دی60 و دی90 هستند. در مطلب امروز نیز سراغ یک ون شهری میان سایز می رویم که EUNIQ 7 نام دارد.
این خودرو در بازار چین از 47370 تا 63170 دلار قیمت دارد که در نوع خود یک محصول گران قیمت محسوب می شود.
ون مکسوس شباهت زیادی به محصولات تولیدی تویوتا در این کلاس دارد اما به هر ترتیب حاصل کار، چشم نواز و زیبا به نظر می رسد.
خودرو از منظر ابعاد برابر با 5225 میلیمتر در طول، 1980 میلیمتر در عرض و 1938 میلیمتر در ارتفاع توسعه یافته است. فاصله بین محورهای آن نیز برابر با 3198 میلیمتر است. این ون ظرفیت حمل 7 سرنشین(3+2+2) را دارد.
                                                                   
مهمترین ویژگی EUNIQ 7 به پیشرانه آن مربوط می شود زیرا این ون از سلول سوختی هیدروژنی استفاده می کند تا انرژی مورد نیاز برای موتور الکتریکی 150 کیلوواتی(201 اسب بخار) را تامین کند. مخزن ذخیره هیدروژن می تواند حدود 6.4 کیلوگرم هیدروژن با فشار بالا را در خود جای دهد.
برد حرکتی خودرو بالغ بر 600 کیلومتر محاسبه شده است.
سیستم ترمزدر تمام چرخ ها دیسکی است و رینگ های آلومینیومی در اندازه های 17 و 18 اینچی ارائه می شوند.
مکسوس از مواد اولیه باکیفیت برای جزئیات کابین استفاده کرده است. از امکانات این فضا می توان به: سیستم تهویه اتوماتیک با دسترسی اختصاصی برای ردیف عقب، استارت دکمه ای، درب صندوق الکتریکی باز/بسته بدون دخالت دست، نورپردازی داخلی، نمایشگرهای دیجیتال اطلاعات کیلومتر و تنظیمات سیستم سرگرمی، ناوبری ماهواره ای، پشتیبانی از فرمان های صوتی، بلوتوث، یو اس بی، تنظیم الکتریکی صندلی ها به همراه حافظه، استراحتگاه دست، اسکای روف الکتریکی، آینه های مجهز به گرم کن و تاشوی خودکار، برف پاک کن عقب و سنسور باران اشاره کرد.
                                                                                                                
در بخش ایمنی نیز مواردی مانند: ورود بدون کلید، کروز کنترل تطبیقی، رادار پارک عقب و جلو، دوربین عقب، دوربین 360 درجه، نشانگر فشار باد لاستیک، ای بی اس، ایی بی دیی، دستیار ترمز، پایداری الکترونیکی، ترمز اضطراری، نمایش نقاط کور دید راننده، دستیار حرکت در سربالایی، هدلایت اتوماتیک، ایزوفیکس، ایربگ و ... قابل اشاره هستند.                           ",https://www.asriran.com/003Uoz
833519,۱۴۰۱/۰۱/۱۶,فرهنگی/هنری,معاون سازمان حج و زیارت: دستورالعمل بهداشتی جدیدی برای سفر زائران به عراق ابلاغ نشده است,معاون امور عتبات عالیات سازمان حج و زیارت: رعایت همه دستورالعمل های بهداشتی از سوی کاروان های سازمان حج وزیارت الزامی است و سلامت، عزت، کرامت و امنیت زائران برای ما جزو الزامات محسوب می شود.,"معاون امور عتبات عالیات سازمان حج و زیارت با اشاره به برخی شایعات مبنی بر دستورالعمل بهداشتی جدید عراق برای مسافران ایرانی گفت: داشتن کارت واکسیناسیون مورد تایید وزارت بهداشت و جواب منفی آزمایش PCR از قبل وجود داشته است.
به گزارش ایرنا، حجت الاسلام والمسلمین صحبت الله رحمانی با رد شایعاتی مبنی بر دستورالعمل بهداشتی جدید عراق تاکید کرد: این شایعات که در فضای مجازی مطرح شده صحت ندارد زیرا از زمان از سرگیری اعزام های زائران به عتبات عالیات دستورالعمل های تدوین شده مبنی بر الزامی بودن کارت واکسیسناسیون یا تست کرونا رعایت شده است.
وی افزود: این اخبار مطرح شده موضوع جدیدی نیست بلکه همان دستورالعمل های گذشته را تکرار می کند؛ دریافت جواب منفی آزمایش PCR 72 ساعت قبل از اعزام یا تزریق دو دوز واکسن مورد تایید وزارت بهداشت برای سفر به این کشور و در اختیار داشتن کارت مربوط به واکسیسناسیون الزامی است.
معاون امور عتبات عالیات سازمان حج و زیارت تاکید کرد: رعایت همه دستورالعمل های بهداشتی از سوی کاروان های سازمان حج وزیارت الزامی است و سلامت، عزت، کرامت و امنیت زائران برای ما جزو الزامات محسوب می شود.                           ",https://www.asriran.com/003Upr
833518,۱۴۰۱/۰۱/۱۵,بین الملل,شورای حقوق بشر سازمان ملل خواستار تحقیقات در خصوص کشتار غیرنظامیان در اوکراین شد,"آنتونیو گوترش دبیرکل سازمان ملل روز گذشته خواستار تحقیق مستقل در مورد رویدادهای ""بوچا"" در اوکراین شد.","کمیساریای عالی حقوق بشر سازمان ملل خواستار ""تحقیقات مستقل و مؤثر"" در مورد اتهام کشتار غیرنظامیان توسط نیروهای روسیه در شهر بوچا در اوکراین شد.
به گزارش ایرنا به نقل از ""الجزیره""، میشل باشله در بیانیه‌ای گفت که ""از تصاویر غیرنظامیان کشته شده در خیابان‌ها و گورهای موقت"" وحشت زده شده است. 
وی افزود: مهم است که تمام تلاش‌ها برای انجام تحقیقات مستقل و مؤثر در مورد آنچه در بوچا رخ داده است، انجام شود تا از حقیقت، عدالت، پاسخگویی و همچنین جبران و درمان قربانیان و خانواده‌های آن‌ها اطمینان حاصل شود. 
باشله افزود که ""گزارش‌های منتشر شده از این شهر و سایر مناطق در اوکراین، سؤالات جدی و نگران‌کننده‌ای را در مورد جنایات جنگی احتمالی، نقض فاحش قوانین بین‌المللی بشردوستانه و قوانین بین‌المللی حقوق بشر مطرح می‌کند.
عفو بین الملل: در مورد ""جنایات جنگی"" در اوکراین باید تحقیقات مستقل انجام شود
اگنس کالامار، دبیر کل عفو بین‌الملل هم اعلام کرد که گزارش‌های بوچا نشان دهنده ""الگوی گسترده‌تری از جنایات جنگی"" است و این اقدامات باید مورد بررسی قرار گیرد. 
کالامار ادامه داد: این گزارش‌ها از بوچا الگوی گسترده‌تری از جنایات جنگی از جمله اعدام‌های غیرقانونی و شکنجه در دیگر مناطق اوکراین را نشان می‌دهد. 
وی مدعی شد: خشونت سربازان روسیه علیه غیرنظامیان تنها محدود به بوچا نیست. این حوادث باید به عنوان جنایات جنگی بررسی شود.
آنتونیو گوترش دبیرکل سازمان ملل روز گذشته خواستار تحقیق مستقل در مورد رویدادهای ""بوچا"" در اوکراین شد. 
گوترش در بیانیه‌ای اظهار داشت: عمیقاً از تصاویر غیرنظامیان کشته شده در بوچا دراوکراین شوکه شده‌ام. برای پاسخگو ساختن موثر، انجام یک تحقیق مستقل ضروری است. 
دفتر کمیساریای عالی حقوق بشر سازمان ملل متحد اعلام کرد از زمان آغاز جنگ در اوکراین بیش از یکهزار و ۴۰۰ غیرنظامی کشته و درهمین حال بیش از دو هزار غیرنظامی نیز مجروح شده اند. 
تارنمای خبری دفتر کمیساریای عالی حقوق بشر سازمان ملل در مورد جزئیات این آمار نوشت: دراین میان کشته شدگان غیر نظامی در اوکراین شامل ۲۹۳ مرد، ۲۰۱ زن و ۵۹ کودک می‌باشند
گزارش‌ها و تصاویر منتشر شده در رسانه‌ها حکایت از کشف دست کم ۲۰ جسد از افراد غیر نظامی در خیابان‌های شهر بوچا دارد و نشان می‌دهد که کشته شدگان در حالات مختلف، برخی در مقابل پیاده‌رو و برخی سوار بر دو چرخه گلوله خورده و در کف خیابان رها شده‌اند. 
نیروهای روسیه در روزهای اخیر مشغول عقب نشینی از چندین شهر حومه کی‌یف بوده‌اند و ارتش اوکراین هم اعلام کرده که بوچا را آزاد کرده است. 
شمار دقیق کشته شدگان بوچا دراین فاجعه هنوز مشخص نشده و رسانه‌ها اعداد و ارقام مختلفی اعلام کرده و انگشت اتهام غرب به سوی مسکو است. روسیه اما این اتهام را رد کرده است. 
وزارت دفاع روسیه با انتشار بیانیه‌ای اتهام‌های غرب و اوکراین مبنی بر کشتار غیرنظامیان در منطقه بوچا که با واکنش‌های بین المللی همراه شده را رد کرده است. وزارت دفاع روسیه با انتشار بیانیه‌ای در کانال تلگرامی خود اعلام کرد که تمام تصاویر و ویدئوهایی که توسط رژیم کی یف برخی جنایات را منتسب به نیروهای روسیه در بوچا می‌داند، یک حرکت تحریک کننده دیگر است. 
در بیانیه وزارت دفاع روسیه همچنین تاکید شده است: تمام واحدهای روسیه در روز ۳۰ مارس (۱۰ فروردین) ، یک روز پس از مذاکرات رو در رو روسیه و اوکراین در ترکیه، به طور کامل از بوچا خارج شدند. علاوه بر این، در ۳۱ مارس (۱۱ فروردین) آناتولی فدوروک شهردار بوچا در یک پیام ویدئویی تأیید کرد که هیچ نظامی روسی در شهر وجود ندارد و او حتی به هیچ غیرنظامی محلی با دستان بسته که در خیابان‌ها به سمتش تیراندازی شده باشد، اشاره‌ای نکردجنگ اوکراین که از پنج اسفندماه ۱۴۰۰ آغاز شد هم اکنون وارد چهلمین روز خود شده است.                           ",https://www.asriran.com/003Upq
833517,۱۴۰۱/۰۱/۱۵,ورزشی,سهیل مهدی: شاید فینال حذفی روز عید فطر برگزار شود,مسوول برگزاری مسابقات لیگ برتر: در مورد محل برگزاری دیدار نهایی هم باید ببینیم چه تیم‌هایی به مراحل بالاتر صعود می‌کنند و طبق قانون بی‌طرفی، ورزشگاه را انتخاب می‌کنیم.,"مسوول برگزاری مسابقات لیگ برتر از احتمال برگزاری فینال جام حذفی در روز عید فطر خبر داد.
به گزارش ایرنا، سهیل مهدی امروز(دوشنبه) در گفت‌وگویی تلویزیونی درباره برگزاری جام حذفی فوتبال باشگاه‌های کشور اظهار داشت: با توجه به اینکه فولاد خوزستان و سپاهان اصفهان نمایندگان ایران در لیگ قهرمانان آسیا هستند و این دو تیم از مسابقات جام حذفی کنار رفته‌اند، فرصت را مغتنم شمردیم و در ماه مبارک رمضان فقط جام حذفی را خواهیم داشت.
وی افزود: برنامه نیمه‌نهایی و فینال این رقابت‌ها بعد از مرحله یک چهارم نهایی اعلام خواهد شد.
مسوول برگزاری مسابقات لیگ برتر فوتبال خاطرنشان کرد: تلاش خود را خواهیم کرد تا فینال جام حذفی قبل و یا در عید فطر برگزار شود و به طور حتم جام حذفی باشگاه‌های کشور در ماه مبارک رمضان به پایان خواهد رسید.
مهدی پیش از این درباره محل برگزاری فینال جام حذفی گفته بود: در مورد محل برگزاری دیدار نهایی هم باید ببینیم چه تیم‌هایی به مراحل بالاتر صعود می‌کنند و طبق قانون بی‌طرفی، ورزشگاه را انتخاب می‌کنیم. البته پنج ورزشگاه را مدنظر قرار داده‌ایم و بنا به شرایط تیم‌های صعودکننده به فینال، یک ورزشگاه انتخاب خواهد شد.                           ",https://www.asriran.com/003Upp
833515,۱۴۰۱/۰۱/۱۵,بین الملل,فرانسه دیپلمات‌های روسیه را اخراج می‌کند,یک مقام فرانسوی که نخواست نامش فاش شود مدعی شد که فرانسه حدود ۳۵ دیپلمات روسیه را اخراج خواهد کرد.,"وزارت امور خارجه فرانسه اعلام کرد که پاریس تصمیم گرفته است بسیاری از دیپلمات‌های روسیه را از این کشور اخراج کند.
به گزارش ایرنا به نقل از ""الجزیره""، وزارت خارجه فرانسه در بیانیه امروز خود گفت: اقدامات آن‌ها (روسیه) در تضاد با منافع امنیت ملی فرانسه است. این اقدام (اخراج کارکنان دیپلماتیک) بخشی از یک ابتکار اروپایی است. 
یک مقام فرانسوی که نخواست نامش فاش شود مدعی شد که فرانسه حدود ۳۵ دیپلمات روسیه را اخراج خواهد کرد. 
به گزارش ایرنا، امانوئل مکرون رئیس جمهور فرانسه روز دوشنبه در مصاحبه با یک شبکه رادیویی کشورش در واکنش به تصاویر کشته‌شدگان شهر بوچا خواستار تحریم محصولات نفتی روسیه شده بود. 
امانوئل مکرون، رئیس جمهور فرانسه، پس از انتشار گزارش‌هایی از سوی رسانه‌های غربی مبنی بر کشف گورهای دسته‌جمعی در شهر بوچا در نزدیک پایتخت اوکراین، از ممنوعیت واردات محصولات نفتی از کشور روسیه و آغاز دور جدیدی از تحریم‌ها علیه مسکو حمایت کرد. 
وزیر امور خارجه آلمان نیز روز دوشنبه با بیان اینکه این کشور حمایت خود از اوکراین را تقویت خواهد کرد از اخراج ۴۰ دیپلمات روس خبر داد. 
آنالنا بائربوک در بیانیه‌ای ضمن محکومیت اتفاقات رخ داده در بوچا در اوکراین نوشت: تصاویر ارسال شده از بوچا درباره خشونت غیرقابل باور رهبری روسیه و کسانی که تبلیغات آن‌ها را باور می‌کنند، شهادت می‌دهند. 
پیش از این بلژیک نیز از ۲۱ دیپلمات روس خواسته بود تا خاک این کشور را ترک کنند. علاوه بر بلژیک، هلند، جمهوری چک و ایرلند، لیتوانی، استونی و لتونی از اخراج ده‌ها دیپلمات روس خبر داده‌اند. 
در مقابل روسیه اعلام کرده است که در اقدامی تلافی جویانه ۱۰ دیپلمات کشورهای سه گانه حوزه بالتیک را اخراج می‌کند
اخراج گسترده دیپلمات‌های روسیه در پی آغاز عملیات نظامی ویژه روسیه در اوکراین اتفاق می‌افتد که اکنون وارد دومین ماه خود شده است. کشورهای اتحادیه اروپا با همراهی آمریکا تحریم‌های گسترده‌ای را علیه روسیه اعمال کرده‌اند.                           ",https://www.asriran.com/003Upn
833514,۱۴۰۱/۰۱/۱۵,بین الملل,انگلیس رئیس دوره ای شورای امنیت شد,ریاست شورای امنیت دوره ای و طول مدت آن یک ماه است و رئیس هیات نمایندگی هر کشور به عنوان رئیس شورای امنیت سازمان ملل شناخته می‌شود.,"انگلیس به عنوان عضو دائم شورای امنیت سازمان ملل ریاست دوره ای این شورا را به مدت یک ماه در ماه آوریل بر عهده گرفت.
به گزارش ایرنا، پیش از این، در ماه ژانویه سال جاری میلادی (۲۰۲۲) نروژ، در ماه فوریه روسیه و در ماه مارس امارات متحده عربی به ترتیب ریاست شورای امنیت را بر عهده داشتند.
ریاست دوره ای شورای امنیت در ماه آتی میلادی (ماه مه) نیز بر عهده آمریکا خواهد بود.
ریاست شورای امنیت دوره ای و طول مدت آن یک ماه است و رئیس هیات نمایندگی هر کشور به عنوان رئیس شورای امنیت سازمان ملل شناخته می‌شود.
پنج عضو دائم شورای امنیت شامل روسیه، چین، آمریکا، انگلیس و فرانسه می شوند که دارای حق وتو در این شورا هستند.
وظیفه اصلی این شورا حفظ صلح و امنیت بین‌الملل است که با یکجانبه‌گرایی برخی از این اعضا، از ماموریت اصلی خود دور شده و در موارد متعددی ناکارآمد بوده است.
۱۰ عضو غیر دائم شورای امنیت را مجمع عمومی سازمان ملل متحد با توجه به مشارکت اعضای این سازمان در حفظ صلح و امنیت بین الملل و دیگر اهداف سازمان و همچنین بر مبنای توزیع عادلانه جغرافیایی انتخاب می کند.
در واقع، ۱۰ عضو انتخابی شورای امنیت توسط مجمع عمومی برای یک دوره دو ساله که از اول ژانویه آغاز می‌شود، انتخاب می‌شوند. عضوی که خارج می‌شود بلافاصله قابل تجدید انتخاب نخواهد بود.
هر سال، مجمع عمومی، پنج عضو جدید را انتخاب و جایگزین اعضای قدیمی‌تری که دوره عضویتشان در ۳۱ دسامبر پایان می‌یابد، می‌سازد.                           ",https://www.asriran.com/003Upm
833513,۱۴۰۱/۰۱/۱۵,ورزشی,مس کرمان موقتا صدرنشین لیگ یک شد,مس کرمان در ورزشگاه شهید باهنر با سه گل امین کاظمیان، مهیار زحمتکش و امید پورقنبری شهرداری همدان را شکست داد تا شاگردان فرزاد حسینی با ۵۰ امتیاز و تفاضل بیشتر، موقتا در رده نخست قرار بگیرند.,"تیم فوتبال مس کرمان توانست با برتری ۳ بر صفر برابر حریفش، موقتا صدرنشین لیگ یک شود.
به گزارش ایسنا، هفته بیست و چهارم لیگ دسته اول فوتبال ایران با دو دیدار از ساعت ۲۰ در کرمان و خرم‌آباد برگزار شد که خیبر و مس توانستند مهمان‌های خود را شکست دهند.
مس کرمان در ورزشگاه شهید باهنر با سه گل امین کاظمیان، مهیار زحمتکش و امید پورقنبری شهرداری همدان را شکست داد تا شاگردان فرزاد حسینی با ۵۰ امتیاز و تفاضل بیشتر، موقتا در رده نخست قرار بگیرند.
در دیگر بازی امروز، خیبر خرم‌آباد با یک گل شمس‌آذر قزوین را مغلوب کرد. حسین شهابی تنها گل این بازی را وارد دروازه مهمان کرد. خیبر با این پیروزی ۴۲ امتیازی شد و موقتا در رده سوم قرار گرفت.                           ",https://www.asriran.com/003Upl
833512,۱۴۰۱/۰۱/۱۵,سیاسی,نماینده مجلس: در ماجرای اتفاق‌های ورزشگاه مشهد ضعف مدیریت مشهود بود,ناهماهنگی در بین دستگاه ها در برگزار کننده مسابقه مشهود است در شرایط خاصی که مشهد در ایام نوروز دارد برگزاری این رقابت در استادیوم امام رضا(ع) بسیار سخت بوده و می توانستند با مدیریت بهتر رقابت را در تهران برگزاری کنند.,"رئیس کمیسیون امور داخلی کشور و شوراهای مجلس شورای اسلامی با بیان اینکه در ماجرای اتفاق‌های ورزشگاه مشهد اگر نخواهیم به سوء مدیریت اشاره کنیم ضعف مدیریت مشهود بود، تاکید کرد: این سوء مدیریت تنها به وزارت ورزش و جوانان بر نمی‌گردد بلکه همه مجموعه‌های برگزار کننده را شامل می شود.
به گزارش ایرنا، اعضای کمیسیون امور داخلی کشور و شوراها به دنبال ماموریتی که رئیس مجلس به آنها برای بررسی اتفاقات مشهد در جریان برگزاری بازی فوتبال ایران و لبنان افتاد داده بود، نخستین نشست را با مسوولان ذی ربط از جمله وزیر ورزش و جوانان، نماینده وزارت کشور، نیرو انتظامی، سرپرست فدراسیون فوتبال و نمایندگان سایر کمیسیون ها برگزار کردند.
محمدصالح جوکار در جمع خبرنگاران با ابراز تاسف از اینکه شیرینی پیروزی و صعود ایران به جام جهانی با اتفاقات ناگوار در حاشیه مسابقه تلخ شد، سوالاتی برای ریشه یابی اتفاق پیش آمده در مشهد مطرح کرد تا مسوولی که قصور کرده است شناسایی شود چرا که رقابتی در تهران بدون حاشیه برگزار می شد این بار به نحوی مدیریت شد که مایه تضعیف نظام و کشور شد.
رئیس کمیسیون امور داخلی کشور و شوراها از عدم مدیریت بحران و دلجویی بعد از بحران گله کرد و تاکید داشت این بی توجهی باعث سوء استفاده رسانه های معاند شد تا جایی که می خواستند ایران را از رفتن به جام جهانی محروم کنند.
در این جلسه نمایندگان و اعضای کمیسیون امور داخلی کشور و شوراها بر نا هماهنگی و سوء مدیریت مجموعه برگزار کننده مسابقات در مشهد تاکید داشتند.
در پایان این نشست محمدصالح جوکار از جمع بندی جلسه گفت: نخستین جلسه در رابطه با بررسی مسائل و حواشی فوتبال ایران و لبنان در مشهد مقدس برگزار شد، تعدادی بانوانی که بلیت تهیه کرده بودند پشت در استادیوم ماندند، مسائلی رخ داد که ابتدا رئیس جمهور ورود کرد تا وزیر کشور موضوع را بررسی کند سپس رئیس مجلس ورود کرد و به کمیسیون امور داخلی کشور ماموریت داد تا موضوع بررسی شود.
وی ادامه داد: ناهماهنگی در بین دستگاه ها در برگزار کننده مسابقه مشهود است در شرایط خاصی که مشهد در ایام نوروز دارد برگزاری این رقابت در استادیوم امام رضا(ع) بسیار سخت بوده و می توانستند با مدیریت بهتر رقابت را در تهران برگزاری کنند.
این نماینده مجلس اظهار داشت: نکته ای که روشن است، عدم هماهنگی بین دستگاهی و عدم تعامل درست بین آنها و همچنین نداشتن شورای تصمیم گیر که بتواند مانند اتاق کنترل و فکر عمل کند و مجموعه هایی که باید دست به دست هم می دانند را هدایت کرده تا رقابت خوب با حضور پر شور تماشاگران برگزار شود، تشکیل نشد.
جوکار افزود: بیشترین مساله ناهماهنگی داخلی است و شاهد اتهاماتی هستیم که به یکدیگر وارد می کنند که مورد پذیرش نیست. قرار شد کل مستندات، مکاتبات و مصوباتی که وجود دارد را تا روز پنجشنبه به مجلس ارسال کنند تا علت حضور ۲۳ هزار تماشاگر و ناهماهنگی مشخص شود، همچنین کمیته ای تشکیل می شود تا مستندات را بررسی کند احتمالا بررسی میدانی خواهیم داشت. در نهایت گزارش مکتوب به هیات رئیسه ارایه می‌شود.
رئیس کمیسیون امور داخلی کشور و شوراها در مجلس تاکید کرد: تا جمع بندی اطلاعات نمی توان پیش داوری کرد، در آینده نزدیک این گزارش را به صورت کامل ارائه می کنیم تا مردم بدانند به این موضوع رسیدگی شد. بحث ما استیضاح وزیر نیست، می خواهیم عوامل را بررسی کنیم، اگر نخواهیم در این موضوع به سوء مدیریت اشاره کنیم، ضعف مدیریت مشهود است و این امر تنها به وزارت ورزش بر نمی گردد بلکه همه مجموعه های برگزار کننده را شامل می شود.                           ",https://www.asriran.com/003Upk
833511,۱۴۰۱/۰۱/۱۵,ورزشی,لیگ برتر یک ماه تعطیل شد,فرصت را مغتنم شمردیم و در ایام ماه مبارک فقط جام حذفی را داریم. به صورتی خواهد بود که نیمه نهایی و فینال را بعد از برنامه اعلام شده مرحله یک چهارم نهایی در روزهای بیستم و بیست و دوم داریم. ان‌شاالله در ایام عید فطر یا قبل از آن فینال جام حذفی را داریم و بعد از آن بلافاصله لیگ را شروع می‌کنیم.,"مسئول مسابقات سازمان لیگ توضیحاتی را در خصوص برنامه مسابقات در ایام ماه مبارک رمضان ارائه کرد.
به گزارش فارس، سهیل مهدی در خصوص برنامه بازی‌های لیگ و جام حذفی در ماه رمضان اظهار داشت: با توجه به اینکه دو تیم فولاد و سپاهان در لیگ قهرمانان آسیا بازی دارند، دیدیم که بازی‌های معوقه به لیگ به خاطر غیبت این دو تیم که در مسابقات حذفی کنار گذاشته شدند، تحمیل می‌شود.
وی افزود: فرصت را مغتنم شمردیم و در ایام ماه مبارک فقط جام حذفی را داریم. به صورتی خواهد بود که نیمه نهایی و فینال را بعد از برنامه اعلام شده مرحله یک چهارم نهایی در روزهای بیستم و بیست و دوم داریم. ان‌شاالله در ایام عید فطر یا قبل از آن فینال جام حذفی را داریم و بعد از آن بلافاصله لیگ را شروع می‌کنیم.
مسئول مسابقات سازمان لیگ در خصوص اینکه هفته بعدی لیگ برتر چه زمانی برگزار می‌شود، گفت: به بعد از ماه مبارک رمضان موکول می‌شود. تمام مراحل جام حذفی تا پایان ماه رمضان تمام می‌شوند. تلاش می‌کنیم فینال یا در عید فطر باشد یا قبل از آن. 5هفته بعد از ماه رمضان باید تا قبل از فیفا دی داشته باشیم که لیگ را به اتمام برسانیم. در آن صورت باز به ایام فیفا دی می‌رویم که به لیگ تعطیلی تحمیل می‌شود و همچنین اردوی تیم ملی امید را نیز داریم.                           ",https://www.asriran.com/003Upj
833510,۱۴۰۱/۰۱/۱۵,ورزشی,هوادار 0 - 0 پرسپولیس/ هدیه یحیی به فرهاد در اولین بازی سال جدید,با این نتیجه، پرسپولیس با ۵۰ امتیاز، اختلاف خود با استقلال را به ۵ امتیاز کاهش داد اما این فرصت را به آبی‌پوشان پایتخت داد تا فردا اختلاف را به عدد ۸ برسانند. هوادار هم با سومین تساوی متوالی خود ۲۸ امتیازی شد و در جایگاه یازدهم جدول قرار گرفت.,"پرسپولیس و هوادار با تساوی بدون گل، امتیازات را میان خود تقسیم کردند.
به گزارش ایسنا، در ادامه هفته بیست و چهارم لیگ برتر، پرسپولیس و هوادار از ساعت ۲۰:۴۵ در ورزشگاه دستگردی تهران به مصاف هم رفتند که این دیدار با تساوی بدون گل تمام شد.
با این نتیجه، پرسپولیس با ۵۰ امتیاز، اختلاف خود با استقلال را به ۵ امتیاز کاهش داد اما این فرصت را به آبی‌پوشان پایتخت داد تا فردا اختلاف را به عدد ۸ برسانند. هوادار هم با سومین تساوی متوالی خود ۲۸ امتیازی شد و در جایگاه یازدهم جدول قرار گرفت.
نیمه اول
در دقیقه سه شوت رضا اسدی از پشت محوطه جریمه با مهار خوب حق شناس به کرنر رفت. در دقیقه شش مهدی عبدی از دهانه دروازه به توپ ضربه زد که در چارچوب نبود. یک دقیقه بعد تمیروف در موقعیت مشابه توپ را به بیرون زد.
در دقیقه ۱۵ شوت احسان پهلوان با واکنش خوب حق شانس به کرنر رفت. بازی تا دقیقه ۴۰ نسبتا آرام بود تا شوت تمیروف منجر به موقعیت خطرناکی شد که حق شناس توپ را به کرنر فرستاد.
در ادامه فرصت خاصی روی دروازه‌ها ایجاد نشد تا نیمه اول با تساوی بدون گل به پایان برسد.
نیمه دوم
در دقیقه ۴۷ شوت تیمروف از پشت محوطه جریمه توسط حق شناس به خوبی مهار شد. در دقیقه ۵۶ پاس مهدی ترابی به رامین رضاییان رسید که شوت او را حق شناس به کرنر فرستاد. در دقیقه ۶۲، ارسال رامین رضاییان در سمت چپ به شجاعی رسید که ضربه او در اختیار گلر قرار گرفت.
دقیقه ۷۰: حمله پر تعداد پرسپولیس از سمت چپ که ضربه نهایی مهاجم پرسپولیس در اختیار حق شناس قرار گرفت که این دروازه‌بان خودش را روی زمین انداخت و این کار او اعتراض پرسپولیسی‌ها را به همراه داشت.
در دقیقه ۸۰ ارسال رضاییان به روی دروازه به طور مستقیم به حق شناس رسید که او توپ را به کرنر زد. ارسال این کرنر به روی دروازه هم با واکنش نامطمئن حق شناس همراه بود و توپ از دستان او خارج شد اما قبل از تمیروف، باز هم همین دروازه‌بان توپ را تصاحب کرد.
در دقیقه ۸۷، با سر خوردن ترابی، ضد حمله خوبی برای هوادار خلق شد که بازیکن این تیم در موقعیت نسبتا خوب شوت زد که گوهری مانع از باز شدن دروازه پرسپولیس شد.
شوت دیدنی مغانلو در دقیقه ۹۰ با اختلافی اندک از کنار دروازه پرسپولیس به اوت رفت. یک دقیقه بعد اسدی با یک شوت دروازه هوادار را تهدید کرد که واکنش به موقع دروازه‌بان هوادار مانع از گلزنی او شد.
این دیدار جذاب در نهایت با تساوی بدون گل خاتمه یافت.
ترکیب پرسپولیس: احمد گوهری، فرشاد فرجی، علی نعمتی، رضا اسدی، مهدی ترابی (کارت زرد)، کمال کامیابی‌نیا (میلاد سرلک ۶۵)، احسان پهلوان (حامد پاکدل ۶۵)، مهدی عبدی (علی شجاعی ۵۹)، رامین رضاییان (کارت زرد)، شرزود تمیروف (کارت زرد) و سعید آقایی (امید عالیشاه ۵۸)(کارت زرد).
ترکیب هوادار: مسلم حق شناس، سیدمحمد حسینی (کارت زرد)، مهدی عبدی، سیدمحمد ستاری (کارت زرد)، فرزاد جعفری، نیما انتظاری (امیرحسین پورمحمد ۸۳)، معین عباسیان (روح الله باقری ۸۲)، حسین صادقی، داریوش‌ شجاعیان (رضا مغانلو ۶۰)، بابک مرادی (محمد چهارمحالی ۴۶)، محمدجواد محمدی.                           ",https://www.asriran.com/003Upi
833509,۱۴۰۱/۰۱/۱۵,اجتماعی ,ساری بعد از اهواز گرم‌ترین مرکز استان‌ کشور شد,معاون توسعه و پیش‌بینی هواشناسی مازندران با بیان اینکه روز گرم کم‌سابقه‌ای در استان داشتیم، گفت: از بعدازظهر امروز با شکل‌گیری تدریجی جریانات خنک شمالی شاهد وزش باد نسبتاً شدید ، افزایش ابر شاهد هستیم که ازشب با رگبار پراکنده و احتمال رعدوبرق همراه خواهد بود.,"معاون توسعه و پیش‌بینی هواشناسی مازندران گفت: امروز شاهد هوای گرمی در استان مازندران بودیم، به‌طوری‌که ساری با ۳۶ درجه سلسیوس بعد از اهواز ۴۰ درجه گرم‌ترین مرکز استان‌های کشور بوده است که دمای کم‌سابقه‌ای بود.
به گزارش فارس، احمد اسدی معاون توسعه و پیش‌بینی هواشناسی مازندران در گفت‌وگویی، اظهار کرد: پیرو هشدار زرد هواشناسی، امروز شاهد هوای گرمی در استان مازندران بودیم، به‌طوری‌که ساری با ۳۶ درجه سلسیوس بعد از اهواز ۴۰ درجه گرم‌ترین مرکز استان‌های کشور بوده است که دمای کم‌سابقه‌ای بود.
وی افزود: همچنین بعد از ساری، شهرهای قائم‌شهر، گلوگاه، دشت‌ناز و آمل با ۳۴، رامسر و تنکابن ۳۳ و نوشهر و پل‌سفید ۳۲ درجه رسید.
معاون توسعه و پیش‌بینی هواشناسی مازندران با بیان اینکه روز گرم کم‌سابقه‌ای در استان داشتیم، اضافه کرد: از بعدازظهر امروز با شکل‌گیری تدریجی جریانات خنک شمالی شاهد وزش باد نسبتاً شدید ، افزایش ابر شاهد هستیم که ازشب با رگبار پراکنده و احتمال رعدوبرق همراه خواهد بود.
اسدی یادآور شد: دمای هوا هم روند کاهشی پیدا کرد که انتطار داریم امشب و فردا علاوه بر روند کاهشی دما، گاهی شاهد ابرناکی آسمان و همچنین احتمال رگبارهای پراکنده در استان باشیم که میزان بارش‌ها چندان قابل ملاحظه نیست.
وی به چهارشنبه‌ای صاف تا نیمه‌ابری همراه با افزایش نسبی دما در استان اشاره کرد و یادآور شد: روز پنج‌شنبه باحضور موج کم و بیش ناپایدار انتطار داریم شاهد افزایش ابر و همچنین رگبارهای پراکنده به‌ویژه در ارتفاعات غرب استان شاهد باشیم.
معاون توسعه و پیش‌بینی هواشناسی مازندران یادآور شد: روز پایانی هفته جاری مجددا جو پایداری در آسمان مازندران حاکم می‌شود.
اسدی در پایان گفت: دریای مازندران طی امشب و فردا به‌صورت مواج پیش‌بینی می‌شود.                           ",https://www.asriran.com/003Uph
833508,۱۴۰۱/۰۱/۱۵,اجتماعی ,چطور در بهار خواب‌آلود نباشیم؟,فصل بهار بهترین و موافق‌ترین فصل برای تمام سنین، به‌ویژه برای کهنسالان و کسانی که مزاج سرد و خشک دارند، محسوب می‌شود. در این فصل بدن آماده رشد و بالندگی شده و همین امر باعث افزایش گرما و حرارت و رطوبت در بدن خواهد شد.,"یک متخصص طب سنتی گفت: بی‌حوصلگی، خواب‌آلودگی، سنگینی بدن، احساس خستگی و بی‌حالی در اوایل بهار شیوع بیشتری پیدا می‌کنند بعضی از روش‌های درمانی یا پیشگیری، می‌توانند بدن را برای مواجهه با تغییرات بهار آماده کنند. بهترین زمان شروع پاک‌سازی بهاره از روزهای نخست فروردین ماه است و اندام‌های هدف در پاکسازی بهاره کبد، کلیه‌ها و روده‌ها هستند.
به گزارش ایسنا، فاضله حیدریان اظهار کرد: در فصل بهار باتوجه به تغییراتی که در بدن و اخلاط ایجاد می‌شود، روح و جسم مستعد یک سری از بیماری‌ها خواهند شد. هدف از بررسی و پرداختن به این مباحث، این است که با روش‌های کم دردسر، این بیماری‌ها را از جسم و جان خود دور کنیم.
وی گفت: بیماری‌هایی مثل خونریزی بینی، سرفه، زکام، گرفتگی صدا، ورم‌های مفصلی و درد مفاصل، دمل‌ها و ورم‌های چرکی و جوش‌ها و خارش و کهیر، آلرژی فصلی و ورم‌های حلق در فصل بهار بیشتر خواهند شد. همچنین مشکلاتی مانند بی‌حوصلگی، خواب‌آلودگی، سنگینی بدن، احساس خستگی و بی‌حالی در اوایل بهار شیوع بیشتری پیدا می‌کنند.
حیدریان افزود: بعضی از روش‌های درمانی یا پیشگیری، می‌توانند بدن را برای مواجهه با تغییرات بهار آماده کنند. استفاده به‌جا و مناسب از این روش‌ها نه‌تن‌ها موجب بهره‌برداری بهتر از تغییرات فصلی و آب و هوایی در بهار خواهد شد، بلکه بدن را برای مقابله با بیماری‌ها و شرایط نامطلوب احتمالی آماده خواهد کرد. بهترین زمان شروع پاک‌سازی بهاره از روزهای نخست فروردین ماه است و اندام‌های هدف در پاکسازی بهاره کبد، کلیه‌ها و روده‌ها هستند.
وی با اشاره به اینکه یکی از مهم‌ترین روش‌های پاکسازی و آمادگی برای فصل بهار، اصلاح رژیم غذایی است اظهار کرد: در این مرحله حجم غذای کمتر و رعایت یک سری از توصیه‌ها لازم است؛ که یکی از عوامل سودمند در این زمینه مصرف سبزی‌ها و عرقیات محسوب می‌شود.
استفاده از سبزی‌ها و دمنوش‌ها در فصل بهار
این متخصص طب سنتی گفت: تا حد امکان از عرقیات و سبزی‌ها بهاری استفاده کنید. در روز میوه‌ها را در حجم کم و به‌دفعات مصرف کنید تا بدن فرصت کافی برای جذب مواد مفید و دفع سموم داشته باشد. میوه‌هایی مثل خیار، گوجه‌سبز و آلو، طبع سردی داشته و دفع‌کننده سموم کبد است. سبزی‌های برگ سبز، جوانه‌ها و همچنین نخود، لوبیا، بادمجان، کلم، کرفس، کاهو و سبزی‌های کوهی به دلیل فیبر بالا، یبوست را برطرف، آب بدن را تأمین و اشت‌ها را کنترل می‌کند.
حیدریان در ادامه بیان کرد: مصرف عرقیاتی چون کاسنی و شاتره که مقوی کبد و تصفیه کننده خون است سفارش می‌شود. همچنین استفاده از نوشیدنی‌ها و شربت‌های فرونشاننده گرما مانند شربت ریواس، عرق کاسنی، شربت زرشک و غوره و رب غوره و شربت نارنج و لیمو و به در این فصل توصیه می‌شود. پرهیز از نوشیدنی‌های گرمی‌بخش و بسیار رطوبت‌آور مانند آب هندوانه، دمنوش‌های ختمی و پنیرک و مواد گرم و تلخ و تند و شور و تیز در این فصل لازم است.
وی گفت: فصل بهار بهترین و موافق‌ترین فصل برای تمام سنین، به‌ویژه برای کهنسالان و کسانی که مزاج سرد و خشک دارند، محسوب می‌شود. در این فصل بدن آماده رشد و بالندگی شده و همین امر باعث افزایش گرما و حرارت و رطوبت در بدن خواهد شد.
حیدریان خاطرنشان کرد: بهبود کارکرد بدن و اعضا در فصل بهار می‌تواند باعث شود که بیماری‌های بهاره، خستگی و خواب‌آلودگی و مشکلات جسمی شایع در این فصل کمتر شوند. دوری جستن از غذاهای مولد خون و کم کردن مصرف انواع گوشت لازم است. پرهیز از جنبش زیاد روانی، تأکید شده و هیجاناتی مثل شادی، غم، ترس، هیجان و سایر حالات روحی در نوع شدید خود در این فصل مضر هستند.
این متخصص طب سنتی گفت: فصل بهار درواقع فصل کم و ساده کردن غذا و نوشیدنی و آرامش نسبی جسمی و روحی در کنار شکوفایی طبیعت است. بهترین زمان ورزش در فصل بهار در صبح، بعد از خوردن یک صبحانه سبک و قبل از خوردن نهار است.
حیدریان افزود: فصل بهار همانقدر که نیاز به کاهش دریافت حجم و کالری و پروتئین مواد غذایی دارد، نیاز به کمک به دفع بیشتر مواد زائد از بدن هم دارد. برای خروج مواد اضافی، سموم و پاک‌سازی بدن از مواد زائد، راه‌های متعددی وجود دارد؛ یکی از مهم‌ترین این راه‌ها، دفع آن‌ها از طریق مدفوع است، پس در کسی که دفع مدفوع مناسبی ندارد و به بیان ساده‌تر دچار «یبوست» است، مواد اضافی راه مناسبی برای دفع نداشته و در بدن تجمع می‌یابند؛ برای برطرف کردن یبوست، مصرف مواد غذایی «ملین» مانند خاکشیر، آلو، تمرهندی، هویج، مویز و انجیر مناسب است.
وی با توصیه مصرف برخی از غذاها و ترکیبات در فصل بهار تصریح کرد: استفاده از آش سبزی‌ها با ترکیبات (گشنیز، شوید، اسفناج، هویج و…)، بورانی اسفناج با ماست ترش و شیرین و کم‌چرب، کاهو با سکنجبین، آش یا سوپ جو با روغن‌زیتون و آبغوره، ماش پلو با خرفه، شربت تمرهندی، شربت سیب و زرشک و لیمو، دم کرده عناب با کمی عسل، به جای چای؛ از جمله خوراکی‌های مفید در این فصل است.
توصیه برای استفاده از ماءالشعیر طبی
حیدریان با اشاره به دستور آماده‌سازی ماءالشعیر طبی و مفید بودن آن اظهار کرد: استفاده از ماءالشعیر طبی به این صورت که جو را ۲۴ ساعت خیسانده و سپس با ۲۰ برابر آن آب، و یک تکه چوب دارچین روی حرارت قرار داده، به‌محض شکفته شدن جو، از روی حرارت برداشته و بلافاصله آب روی آن را صاف‌کرده و با عسل شیرین کرده، در این فصل بسیار سودمند هست.
وی گفت: استفاده از خورشت ریواس که با ترکیبات ریواس جوان خرد شده کمی نعنا و آبغوره، پیاز و زرد چوبه آماده می‌شود، مصرف شیر بادام به این صورت که ۱۵ عدد مغز بادام درختی خام پوست کنده را با یک لیوان آب جوش و کمی عسل یا شکر یا نبات، در مخلوط کن ریخته و مخلوط کرده؛ از دیگر خوراکی‌های مفید فصل بهار است.
حیدریان با توصیه انجام حجامت در فصل بهار اظهار کرد: این اعمال تنها در موارد خاص و فقط با تشخیص و تجویز پزشک با تجربه، و متخصص طب سنتی باید انجام شوند. در واقع حجامت در فصل بهار نه تنها مبنای درست علمی ندارد بلکه برای بسیاری از افراد می‌تواند ضررهای جدی به بار بیاورد. پس در صورت تمایل به استفاده از این اعمال و روش‌ها، مردم حتماً با پزشک متخصص طب سنتی مشورت و در صورت لزوم در درمانگاه‌های تخصصی مورد درمان قرار گیرند.                           ",https://www.asriran.com/003Upg
833507,۱۴۰۱/۰۱/۱۵,بین الملل,"زلنسکی: ""جنایات جنگی"" روسیه مذاکرات را مشکل‌تر می‌کند",ما از هزاران مورد کشتار مردم، شکنجه، قطع اعضای بدن، تجاوز به زنان و قتل کودکان با خبر هستیم.,"ولودیمیر زلنسکی رییس جمهور اوکراین روسیه را به ""جنایت جنگی"" در این کشور متهم کرد و گفت این جنایت‌ها، مذاکرات با مسکو را مشکل‌تر می‌کند.
به گزارش ایرنا از ""رویترز"" زلنسکی در اظهارات خود در شهر بوچا که از تلوزیون ملی اوکراین پخش شد با اشاره به کشف اجساد غیر نظامیان و گورهای دسته جمعی در این شهر مدعی شد: این اقدامات جنایات جنگی است و جهان آن‌ها را به عنوان نسل کشی به رسمیت خواهد شناخت. 
وی ادامه داد: زمانی که اقدامات آن‌ها را مشاهده می‌کنید، مذاکرات با روسیه بسیار مشکل می‌شود. هرچه قدر روسیه این مذاکرات را طولانی‌تر کند برای آن‌ها و برای این جنگ وضعیت بدتر خواهد شد. 
وی ادعا کرد: ما از هزاران مورد کشتار مردم، شکنجه، قطع اعضای بدن، تجاوز به زنان و قتل کودکان با خبر هستیم.                           ",https://www.asriran.com/003Upf
833506,۱۴۰۱/۰۱/۱۵,اقتصادی,واکنش بانک مرکزی به گزارش وام ازدواج ندادن بانک ها,لازم به تاکید است بر اساس لایحه بودجه سال ۱۴۰۱ تسهیلات قرض‌الحسنه ازدواج به زوج‌هایی که تاریخ عقد آنها بعد از ۱۳۹۷/۱/۱ می‌باشد و تاکنون وام ازدواج دریافت نکرده‌اند، با مبالغ جدید پرداخت می‌گردد و صرفا تاخیر احتمالی در ابلاغ بخشنامه به یک شعبه مانعی برای پرداخت تسهیلات مذکور به متقاضیان نخواهد بود.,"در پی انتشار گزارش ایسنا مبنی بر اعلام برخی از بانک‌ها که فعلا بخشنامه جدید وام ازدواج ابلاغ نشده و مبلغ وام ازدواج همان ۷۰ میلیون تومان است، بانک مرکزی توضیحاتی ارائه کرد.
به گزارش ایسنا، با توجه به انتشار گزارش پرداخت تسهیلات ازدواج با تیتر «بخشنامه جدید نیامده و وام فعلا ۷۰ میلیون تومان است» در روز دوشنبه ۱۵ فروردین، بانک مرکزی توضیحاتی به شرح زیر ارایه کرد:
""بانک مرکزی بر اساس بند (الف) تبصره (۱۶) قانون بودجه سال ۱۴۰۱ کل کشور و جزء ۱ بند قانونی مذکور، موارد مربوط به پرداخت تسهیلات ازدواج در سال ۱۴۰۱ را طی بخشنامه شماره ۰۱/۳۰۳۹ مورخ ۱۴۰۱/۱/۱۰ به شبکه بانکی کشور ابلاغ کرده و در انتهای این بخشنامه تاکید کرده است ترتیبی از سوی شبکه بانکی اتخاذ شود تا حداکثر ظرف مدت یک هفته از تاریخ وصول این نامه، موضوع به واحدهای اجرایی ذیربط در سراسر کشور ابلاغ و یک نسخه از ابلاغیه مربوطه به این بانک ارسال شود.‏‏‏‏‏‏‏‏ بر این اساس شبکه بانکی تا مورخ ۱۴۰۱/۱/۱۷ فرصت دارد تا نسبت به ابلاغ بخشنامه مذکور به کلیه شعب در سراسر کشور اقدام کند. لذا اندکی تامل و دقت از سوی آن خبرگزاری در انتشار گزارش مذکور می توانست در آگاهی بخشی افکار عمومی نقش موثری داشته باشد.
لازم به تاکید است بر اساس لایحه بودجه سال ۱۴۰۱ تسهیلات قرض‌الحسنه ازدواج به زوج‌هایی که تاریخ عقد آنها بعد از ۱۳۹۷/۱/۱ می‌باشد و تاکنون وام ازدواج دریافت نکرده‌اند، با مبالغ جدید پرداخت می‌گردد و صرفا تاخیر احتمالی در ابلاغ بخشنامه به یک شعبه مانعی برای پرداخت تسهیلات مذکور به متقاضیان نخواهد بود.
همچنین تاکید می گردد همانگونه که در بخش شرایط و دستورالعمل اخذ تسهیلات قرض الحسنه ازدواج در سامانه مذکور آمده است، کلیه متقاضیان وام ازدواج که واجد شرایط دریافت این تسهیلات هستند ابتدا باید از طریق همین سایت ثبت نـام کرده و فرم مربوطه را تکمیل نمایند که در صورت موفقیت آمیِز بودن مراحل ثبت نام ، یک کد رهگیری ۱۰ رقمی که کاملا محرمانه بوده و مربوط به متقاضی می‌باشد، به شخص ثبت نام کننده داده می شود و متقاضیان موظف هستند جهت اطلاع از وضعیت ثبت نام خود و هـمچنین نام شعبه مربوطه جهت مراجعه برای اخذ وام ازدواج، به همین سایت مراجعه کرده و در صورتیکه شعبه عامل اعطای وام برای متقاضی تعیین شده باشد باید با در دست داشتن مدارک مورد نیاز، ظرف مدت زمانی که از طرف سایت اعلام می‌گردد، به شعبه مربوطه مراجعه کرده و نسبت به اتمام مراحل اخذ وام اقدام نمایند. بنابراین برای ثبت نام برای دریافت نام تسهیلات قرض الحسنه ازدواج در مرحله نخست نیازی به مراجعه به شعب بانکها وجود ندارد.
بر خلاف ادعای مطرح شده در گزارش منتشر شده، سامانه ثبت نام تسهیلات قرض الحسنه ازدواج به آدرس ve.cbi.ir بسته و مسدود نبوده و همزمان با تصویب و ابلاغ لایحه بودجه سال ۱۴۰۱ از سوی مجلس شورای اسلامی، بر اساس ضوابط و مبالغ جدید بروزرسانی شده است. مراجعه خبرنگار مربوطه به این سامانه و عدم اکتفا به اظهارات منبعی نامشخص منجر به رفع ابهام در این خصوص می شد.
از ابتدای سال جاری تا روز ۱۵ فرودین ماه بیش از ۵۰ هزار فقره ثبت نام تسهیلات قرض الحسنه ازدواج در سامانه مربوطه انجام شده است. بانک مرکزی و شبکه بانکی کشور خود را ملزم به اجرای قوانین در راستای تکریم مردم و جوانان می داند و در سال جاری نیز به روال سالهای گذشته نسبت به انجام وظایف و تکالیف خود بویژه در خصوص پرداخت تسهیلات قرض الحسنه ازدواج اقدام خواهد کرد. در همین راستا شبکه بانکی کشور در سال ۱۴۰۰ نسبت به پرداخت بیش از ۸۰ هزار میلیارد تومان به ۹۲۴ هزارمتقاضی، وام قرض‌الحسنه ازدواج اقدام کردند.
در پایان از آن خبرگزاری درخواست می گردد در خصوص انتشار اخبار و گزارش ها درباره موضوعات پولی و بانکی کشور بویژه مواردی که مورد توجه و حساسیت بخش زیادی از جامعه است دقت نظر بیشتری داشته باشد.""                           ",https://www.asriran.com/003Upe
833505,۱۴۰۱/۰۱/۱۵,اجتماعی ,امضاکنندگان بیانیه اعتراض به خشونت جنسی: راهکارِ خانه سینما با ساختار آن در تضاد است,در این بیانیه آمده است: هرگونه خشونت، آزار و باج‌گیری جنسی در محیط کار از نظر ما محکوم است و برای توقف آن خواستار عواقب قانونی جدی برای متخلفین هستیم.,"زنان امضاکننده بیانیه اعتراض به خشونت جنسی، در واکنش به بیانیه خانه سینما اعلام کردند: آنچه خانه سینما در بیانیه خود به عنوان «راهکار» بیان کرده با چنین ساختاری در تضاد قرار دارد.
به گزارش ایرنا، زنان امضاکننده بیانیه اعتراض به خشونت جنسی پیرو انتشار بیانیه خانه سینما در واکنش و پاسخ، نوشتند: «لازم است درخواست مندرج در بیانیه «زنان سینماگر علیه خشونت جنسی» که به امضای بیش از سیصد زن دست اندرکار سینما رسیده، شفاف گردد: هدف، تشکیل یک نهاد مستقل از مناسبات داخلی خانه سینما (شامل حقوقدان، روانشناس، متخصص حوزه جنسیت، متخصص مدیریت منابع انسانی، متخصص حوزه خشونت جنسی و سینماگر) است.
امضاکنندگان در ادامه این پاسخ عنوان کردند: این نهاد می بایست: ۱) از وابستگی و پیوند با روابط قدرت موجود در فضای سینمای ایران دور باشد. ۲) تمامی اعضای این نهاد می بایست در حوزه خشونت جنسی آموزش موثر و قابل ارزیابی دیده باشند. ۳) این نهاد با اکثریت مطلق از زنان تشکیل شود. ۴) این نهاد از طریق رای گیری جمعی و دموکراتیک فعالیت کند. ۵) این نهاد برای همه زنان در صنعت سینما در دسترس باشد.
آنها افزودند: آنچه خانه سینما در بیانیه خود به عنوان «راهکار» بیان کرده با چنین ساختاری در تضاد قرار دارد. چرا که در چهارچوب خانه سینما اعضای تصمیم گیرنده، که اکثرا در پست های بالای مدیریتی خانه سینما هستند، منتخب خود خانه سینما هستند که «استقلال» لازم برای رسیدگی به این منظور را زیر سوال می برد چرا که منافع آنها درگیر روابط قدرت موجود در ساختار سینما خواهد شد. ثانیا این اعضا برای رسیدگی به خشونت های جنسی آموزش لازم را ندیده اند و سیستم موجود در دسترس همه زنانی که با پروژه های سینمایی سرو کار خواهند داشت؛ نیست. در آخر، برخی از این اعضا هم تا به امروز روایت زنان سینماگر را فعالانه سرکوب کرده اند و معتقدند این امور را باید پشت درهای بسته حل و فصل کرد. با این توضیحات اعلام می کنیم که در پیشنهاد مطرح شده در بیانیه خانه سینما در واقع ما با تکرار همان روال ناکارآمد رسیدگی به این خشونت ها تا امروز مواجه هستیم که برای تغییر آن تلاش خواهیم کرد.»
جامعه اصناف سینمای ایران روز گذشته طی بیانیه ای اعلام کرده بود: هر گونه خشونت احتمالی به ویژه خشونت جنسی در شیوه‌های گوناگون آن در فرآیند فعالیت‌های هنری – فرهنگی را محکوم می‌کند.
جامعه اصناف سینمای ایران در این بیانیه اعلام کرد: شأن و عزت سینمای ایران در گرو همدلی، همراهی و مسئولیت پذیری حرفه ای تمامی فعالان آن است. خانه سینما به عنوان جامعه اصناف سینمای ایران هر گونه خشونت احتمالی به ویژه خشونت جنسی در شیوه های گوناگون آن در فرآیند فعالیت های هنری – فرهنگی را محکوم می کند و شورای صیانت به استناد وظایف و اختیارات خود مندرج در اساسنامه خانه سینما، مسئولیت رسیدگی به هر گونه رفتاری مغایر با شئون فرهنگی و اخلاق حرفه ایی اهالی سینما را بر عهده دارد.
در ادامه این بیانیه آمده بود: خانه سینما رسیدگی و پی گیری در خصوص احقاق حقوق کلیه افراد فعال در صنعت فیلم ایران که مورد هر گونه خشونت رفتاری قرار گیرند را از وظایف ذاتی خانه سینما می داند و در انجام آن از هیچ گونه اقدامی پرهیز نخواهد کرد. بدیهی است رسیدگی به این موضوعات با رعایت مطلق محرمانگی صورت خواهد گرفت. با این توصیف خانه سینما پیرو انتشار برخی اتهامات و شبهات مطروحه در این خصوص به ویژه در فضای مجازی، بر خود واجب میداند به اطلاع کلیه اهالی سینمای ایران برساند:
۱ – شورای صیانت خانه سینما (متشکل از رئیس هیأت مدیره ، رئیس شورای عالی داوری ، سه نفر از شخصیت های معتمد و صاحب نام سینمای ایران به انتخاب مجمع عمومی خانه سینما ، نماینده وزارت فرهنگ و ارشاد اسلامی و یک نفر عضو حقوق دان ) آمادگی دارد با رعایت اصول اخلاقی و قید محرمانگی به کلیه گزارش ها و شکوائیه های مطروحه رسیدگی کند و مشورت های حقوقی لازم را نیز به مراجعه کنندگان ارایه و در صورت لزوم، ارجاع موضوع به محاکم قضایی را نیز پیگیری کند.
۲ – شورای صیانت خانه سینما با هماهنگی و همراهی سازمان سینمایی کشور، اجرای احکام صادره را پیگیری می نماید.
۳ – هیأت مدیره و شورای صیانت خانه سینما مجدداً بر حمایت و دفاع از حقوق بانوان شاغل در صنعت فیلم ایران به نحو مصرانه و مسئولانه اقدام خواهد کرد.
۴ – خانه سینما مسئولیت تهیه کنندگان و کارگردانان ارجمند سینمای ایران در خصوص رعایت شأن و منزلت همکاران سینمایی را امری انکارناپذیر دانسته و خواهان دقت و توجه لازم در این خصوص است.
در پایان این بیانیه ذکر شده بود: گسترش نظام های ارتباطی و توسعه و رشد صنعت فیلم ایران، تقابل جدی با متخلفین از رعایت اصول اخلاقی و حرفه ایی را اجتناب ناپذیر کرده است و تمامی فعالان سینمایی ایران باید توجه داشته باشند که حرمت این خانه بر عهده تک تک اعضای آن است و نباید اجازه دهیم قلیلی رفتارهای ناپسند احتمالی برخی سینماگران به پای کثیری از دست اندرکاران سینمای پر افتخار ایران نوشته شود.
 ۱۲ فروردین بیانیه شماری از سینماگران زن نیز علیه باج گیری جنسی در اعتراض به آنچه که «رواج خشونت و آزار جنسی در سینمای ایران» خواندند، منتشر شد.
در این بیانیه آمده است: هرگونه خشونت، آزار و باج‌گیری جنسی در محیط کار از نظر ما محکوم است و برای توقف آن خواستار عواقب قانونی جدی برای متخلفین هستیم.                           ",https://www.asriran.com/003Upd
833504,۱۴۰۱/۰۱/۱۵,اجتماعی ,توضیح راهداری خوزستان درباره تردد اهالی یک روستا با سیم بکسل از رودخانه,اهالی روستای لنده و سرصحرای استان خوزستان و روستای لندی استان چهارمحال و بختیاری با توجه به اشتراکات زیاد و نسبت های فامیلی و تعامل محلی، علی رغم وجود رودخانه کارون (بازفت) و کوهستانی بودن مسیر، با استفاده از جره یا گرگر در زبان محلی، از عرض رودخانه عبور می کنند.,"مدیرکل راهداری و حمل و نقل جاده ای خوزستان با اشاره به تردد اهالی یک روستا با سیم بکسل، گفت: روستاهای لنده و سرصحرای در خوزستان و روستای لندی استان چهارمحال و بختیاری از جاده ارتباطی برخوردار هستند.
غلامعباس بهرامی نیا در گفت و گو با ایسنا، در خصوص انتشار فیلمی در فضای مجازی مبنی بر استفاده اهالی روستای سرصحرا خواجه انور از توابع دهدز شهرستان ایذه از سیم بکسل برای تردد در یک مسیر کوهستانی، اظهار کرد: روستاهای لنده و سرصحرای استان خوزستان و روستای لندی استان چهارمحال و بختیاری از جاده ارتباطی خاکی برخوردار هستند.
وی افزود: طول مسیر دهدز تا روستای لنده ۳۷ کیلومتر و دهدز به سرصحرا ۴۲ کیلومتر است که تا کیلومتر ۳۲ مشترک و از منطقه دشت بزرگ، مسیر روستای لنده منشعب شده و از جاده سرصحرا جدا می شود.
مدیرکل راهداری و حمل و نقل جاده ای خوزستان تصریح کرد: اهالی روستای لنده و سرصحرای استان خوزستان و روستای لندی استان چهارمحال و بختیاری با توجه به اشتراکات زیاد و نسبت های فامیلی و تعامل محلی، علی رغم وجود رودخانه کارون (بازفت) و کوهستانی بودن مسیر، با استفاده از جره یا گرگر در زبان محلی، از عرض رودخانه عبور می کنند.
بهرامی نیا عنوان کرد: اهالی این روستا با وجود دارا بودن مسیر خاکی برای تردد به شهر دهدز، به دلیل نزدیکی، مسیر کوهستانی را از طریق جره یا گرگر طی کرده و از جاده ارتباطی استفاده نمی کنند.                           ",https://www.asriran.com/003Upc
833503,۱۴۰۱/۰۱/۱۵,اجتماعی ,700 هزار کارگر ساختمانی ظرف دو سال آینده بیمه می‌شوند,به گفته رئیس کمیسیون اجتماعی منابع لازم برای پوشش بیمه کارگران از محل عوارض ساختمانی که از 1 تا 15 درصد بستگی به متراژ ساختمان دارد،‌ اخذ شده و در صندوق تامین اجتماعی جمع آوری شده و ظرف دو سال همه کارگران ساختمانی و فصلی از این محل بیمه می‌شوند.,"رئیس کمیسیون اصل نود گفت: با رای امروز مجلس انقلابی، دولت مکلف شد ، طی دو سال تمام کارگران ساختمانی و فصلی را بیمه کند.
به گزارش فارس، حسن شجاعی رئیس کمیسیون اصل 90 مجلس نوشت: همه ما مدیون کارگران عزیز ایران عزیزیم. با رای امروز مجلس انقلابی، دولت مکلف شد، طی دو سال تمام کارگران ساختمانی و فصلی را بیمه کند.
همچنین ولی اسماعیلی رئیس کمیسیون اجتماعی مجلس نیز گفت: نمایندگان مجلس در قالب طرح اصلاح قانون بیمه کارگران مصوب کردمد که 700 هزار کارگر ساختمانی که در انتظار بیمه هستند، ظرف 2 سال آینده توسط صندوق بیمه تامین اجتماعی بیمه شوند.
به گفته رئیس کمیسیون اجتماعی منابع لازم برای پوشش بیمه کارگران از محل عوارض ساختمانی که از 1 تا 15 درصد بستگی به متراژ ساختمان دارد،‌ اخذ شده و در صندوق تامین اجتماعی جمع آوری شده و ظرف دو سال همه کارگران ساختمانی و فصلی از این محل بیمه می‌شوند.                           ",https://www.asriran.com/003Upb
833502,۱۴۰۱/۰۱/۱۵,بین الملل,ایلان ماسک بزرگترین سهامدار توئیتر شد,ماسک پیش از این بارها از تمایلش برای راه اندازی یک شبکه اجتماعی با «آزادی بیان کامل» سخن گفته بود و اکنون به نظر برخی تحلیلگران، احتمالا او قصد ایجاد تغییراتی در سیاست‌های اداره این شبکه اجتماعی یا دست‌کم در سیاستهای کنترلی آن را دارد.,"ایلان ماسک با خرید ۹.۲ درصد سهام توئیتر به بزرگترین سهامدار این شبکه اجتماعی تبدیل شد.
به گزارش تسنیم، ایلان ماسک بنیانگذار شرکت‌هایی همچون اسپیس‌ایکس و تسلا حدود 9.2 درصد از سهام توئیتر را خریداری کرده است.
اگرچه این معامله در 14 مارس انجام شده اما خبر آن بامداد دوشنبه 4 آوریل (15 فروردین) از سوی مقامات بورس ایالات متحده منتشر شد و باعث گردید JH ارزش سهام این شبکه اجتماعی در وال استریت تا حدود 25 درصد افزایش یابد.
بر اساس اسنادی که در اختیار این بازار سهام گذاشته شده، ماسک که ثروتمندترین مرد جهان محسوب می‌شود، حدود 73.5 میلیون سهم از سهام عادی توئیتر معادل 9.2 درصد از کل سهام این شرکت در بازارهای مالی را در ازای پرداخت رقمی نزدیک به 2.9 میلیارد دلار خریده است.
به گزارش یورونیوز، با این سرمایه گذاری جدید، ایلان ماسک بزرگترین سهامدار توئیتر شد.
وی در توئیتر بیش از 80 میلیون فالوئر دارد و هر از گاه با پیام‌های کوتاه و جنجالی که در توئیتر منتشر می‌کند، تاثیرات قابل توجهی بر فعالیت بازارهای مالی می‌گذارد.
ماسک پیش از این بارها از تمایلش برای راه اندازی یک شبکه اجتماعی با «آزادی بیان کامل» سخن گفته بود و اکنون به نظر برخی تحلیلگران، احتمالا او قصد ایجاد تغییراتی در سیاست‌های اداره این شبکه اجتماعی یا دست‌کم در سیاستهای کنترلی آن را دارد.
وی 25 مارس در صفحه توئیتر خود یک نظرسنجی انجام داد و پرسید «آیا معتقدید توئیتر شدیدا به آزادی بیان پایبند است؟» که بیش از 70 درصد پاسخ منفی به این سوال دادند.                           ",https://www.asriran.com/003Upa
833501,۱۴۰۱/۰۱/۱۵,بین الملل,آلمان ۴۰ دیپلمات روس را اخراج کرد,دولت فدرال آلمان تصمیم گرفته که تعداد قابل توجهی از اعضای سفارت روسیه را که هر روز در آلمان علیه آزادی و انسجام جامعه ما فعالیت می‌کنند، به عنوان عنصر نامطلوب اخراج کند.,"وزیر امور خارجه آلمان با بیان اینکه این کشور حمایت خود از اوکراین را تقویت خواهد کرد از اخراج ۴۰ دیپلمات روس خبر داد.
به گزارش ایرنا به نقل از رویترز، آنالنا بائربوک در بیانیه‌ای ضمن محکومیت اتفاقات رخ داده در بوچا در اوکراین نوشت: تصاویر ارسال شده از بوچا درباره خشونت غیرقابل باور رهبری روسیه و کسانی که تبلیغات آنها را باور می‌کنند، شهادت می‌دهند.
در این بیانیه آمده است: دولت فدرال آلمان تصمیم گرفته که تعداد قابل توجهی از اعضای سفارت روسیه را که هر روز در آلمان علیه آزادی و انسجام جامعه ما فعالیت می‌کنند، به عنوان عنصر نامطلوب اخراج کند.
رویترز اضافه کرد که وزارت امور خارجه آلمان اسامی ۱۰۴ دیپلمات روس را در آلمان فهرست کرده است.
بائربوک افزود: ما به همراه متحدان خود در حال آماده کردن پاسخ‌های بیشتری هستیم. ما تحریم‌های موجود علیه روسیه را شدیدتر خواهیم کرد. ما همزمان حمایت خود را از نیروهای نظامی اوکراین افزایش داده و بخش شرقی ناتو را هم تقویت خواهیم کرد.                           ",https://www.asriran.com/003UpZ
833500,۱۴۰۱/۰۱/۱۵,اقتصادی,۱۰۰۰ مگاوات به ظرفیت نیروگاه‌ها اضافه شد,در راستای توسعه طرح‌های نیروگاهی پیش‌بینی شده مجموعا ۶ هزار مگاوات به ظرفیت نیروگاهی کشور اضافه شود که ۴ هزار و ۵۰۰ مگاوات آن در چارچوب طرح‌های نیروگاهی است البته بخشی از آن به بهره‌برداری رسیده و بخش دیگر تا فصل تابستان به بهره‌برداری خواهد رسید.,"وزیر نیرو از افزایش ظرفیت نیروگاهی کشور خبر داد و گفت: بدون اضافه کردن سوخت و بدون سرمایه‌گذاری گسترده و صرفا با استفاده از روش‌های دانش‌بنیان ۱۰۰۰ مگاوات به ظرفیت نیروگاه‌ها اضافه کردیم.
به گزارش ایرنا، علی اکبر محرابیان وزیر نیرو امروز (دوشنبه ۱۵ فروردین ماه) پس از حضور در کمیسیون انرژی مجلس در جمع خبرنگاران، گفت: امروز با هدف ارائه برنامه‌های وزارت نیرو در سال جدید خدمت اعضای کمیسیون انرژی رسیده و از دیدگاه‌های نمایندگان بهره‌مند شدیم، به ویژه درخصوص شعار سال نقطه نظرات خوبی مطرح شد لذا امیدوارم وزارت نیرو در سال جدید بتواند در تحقق شعار سال نقش ممتازی را ایفا کند.
وی همچنین با اشاره به برنامه‌های وزارتخانه متبوعش برای مقابله با چالش کمبود آب و برق در تابستان پیش رو، گفت: در این جلسه ضمن ارائه گزارشی از عملکرد وزارتخانه در سال ۱۴۰۰، اقدامات خود را برای طرح‌های توسعه نیروگاه‌ها و مدیریت تقاضا، صرفه‌جویی در مصرف برق تشریح کردیم.
وزیر نیرو ادامه داد: خوشبختانه با همکاری دولت و مجلس زمستان گذشته در بخش خانگی هیچگونه خاموشی نداشته و در بخش تولید نیز با کمترین محدودیت کار را پیش بردیم به طوری که طبق آخرین اخبار رشد تولید فولاد ایران مقام نخست را در دنیا کسب کرده است که به معنای تامین برق مورد نیاز آن‌ها است.
محرابیان با ابراز امیدواری از اینکه با پیگیری برنامه‌ها فاصله میان تولید و مصرف را به حداقل برسانند تا مشکلات مردم در این زمینه نسبت به سال‌های گذشته به صورت چشمگیر کاهش پیدا کند، گفت: در راستای توسعه طرح‌های نیروگاهی پیش‌بینی شده مجموعا ۶ هزار مگاوات به ظرفیت نیروگاهی کشور اضافه شود که ۴ هزار و ۵۰۰ مگاوات آن در چارچوب طرح‌های نیروگاهی است البته بخشی از آن به بهره‌برداری رسیده و بخش دیگر تا فصل تابستان به بهره‌برداری خواهد رسید.
وزیر نیرو اظهار کرد: از این میزان ۵۰۰ مگاوات از محل نیروگاه‌های تجدیدپذیر به بهره‌برداری خواهد رسید و ۱۰۰۰ مگاوات نیز با ارتقاء توان نیروگاه‌های موجود با طرح‌های دانش‌بنیانی -که نیروگاه‌ها اجرا شده است- به بهره‌برداری خواهد رسید، درواقع بدون اضافه کردن سوخت و بدون سرمایه‌گذاری گسترده و صرفا با استفاده از روش‌های دانش‌بنیان ۱۰۰۰ مگاوات به ظرفیت نیروگاه‌ها اضافه کردیم.                           ",https://www.asriran.com/003UpY
833499,۱۴۰۱/۰۱/۱۵,بین الملل,پنتاگون: نمی توانیم جنایات در شهر بوچای اوکراین را تایید کنیم,یک مقام ارشد دفاعی آمریکا: ما همان تصاویری را می بینیم که دیگران آنها را مشاهده می کنند. ما هیچ دلیلی برای رد ادعای اوکراینی ها در خصوص این جنایت ها که عمیقا نگران کننده هستند، نداریم.,"یک مقام ارشد دفاعی آمریکا اعلام کرد که پنتاگون در موقعیتی قرار ندارد تا به صورت مستقل ادعاهای اوکراینی ها در خصوص جنایت های منتسب به نیروهای روسیه علیه غیرنظامیان در شهر بوچا را تایید کند، اما دلیلی برای رد این ادعاها نیز ندارد.
به گزارش ایرنا؛ این مقام وزارت دفاع آمریکا (پنتاگون) که خواست نامش فاش نشود، روز دوشنبه به وقت محلی به خبرنگاران رسانه های بین المللی در عین حال افزود: ما همان تصاویری را می بینیم که دیگران آنها را مشاهده می کنند. ما هیچ دلیلی برای رد ادعای اوکراینی ها در خصوص این جنایت ها که عمیقا نگران کننده هستند، نداریم.
این مقام آمریکایی ادامه داد: پنتاگون نمی تواند به صورت مستقل و به تنهایی این ادعاها را تایید کند اما آنها را رد نیز نمی کنیم.
جو بایدن رئیس جمهوری آمریکا روز دوشنبه خواستار محاکمه ولادیمیر پوتین، رئیس جمهوری روسیه به اتهام جنایت جنگی در بوچا در اوکراین شد و گفت تحریم های بیشتری علیه روسیه وضع خواهد کرد.
وی اضافه کرد: ما باید به ارائه تسلیحات مورد نیاز اوکراین برای ادامه جنگ ادامه دهیم و باید همه اطلاعات را به دست آوریم تا یک محاکمه واقعی برای جنایات جنگی داشته باشیم. این مرد (پوتین) بی رحم است و آنچه در بوچا اتفاق می افتد شنیع و ظالمانه است و همه آن را دیده اند.
وی اضافه کرد: ما باید به ارائه تسلیحات مورد نیاز اوکراین برای ادامه جنگ ادامه دهیم و باید همه اطلاعات را به دست آوریم تا یک محاکمه واقعی برای جنایات جنگی داشته باشیم. این مرد بی رحم است و آنچه در بوچا اتفاق می افتد شنیع و ظالمانه است و همه آن را دیده اند.
رسانه‌های غربی ۱۴ فروردین ماه ۱۴۰۱ با انتشار تصاویری از شهر بوچا در نزدیکی کی‌یف مدعی شدند نیروهای روسیه حین خروج از اطراف پایتخت اوکراین غیرنظامیان را هدف گلوله قرار داده اند.
کاخ کرملین روز دوشنبه اعلام کرد که قاطعانه اتهام دست داشتن در کشتار غیرنظامیان شهر بوچا در اوکراین را رد می کند.
به گزارش اسپوتنیک، (دولت) «کی یف» و رسانه های اوکراینی تصاویر ویدیویی را از شهر بوچا در شمال اوکراین نشان داده اند که در آن اجساد کشته شدگان دیده می شود. کی یف روسیه را دراین رابطه مقصر دانسته درحالی که مسکو این اتهامات را به شدت محکوم و تقبیح می کند و به این موضوع اشاره دارد که نیروهای روسی چند روز قبل از این شهر عقب نشسته اند.
ولادیمیر پوتین رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003UpX
833498,۱۴۰۱/۰۱/۱۵,اجتماعی ,مدارس از پرداخت حق امتیاز آب، گاز و برق معاف هستند,مقرر شده بود مدارس کانکسی با همکاری ستاد اجرایی فرمان حضرت امام (ره) جمع آوری و جایگزین شود که باید در اسرع وقت نسبت به ساخت و تجهیز مدارس به جای کانکس اقدام شود.,"استاندار ایلام گفت: طبق مصوبه مجلس مدارس از پرداخت حق امتیاز آب، گاز و برق معاف هستند و تخلف از این قانون جرم محسوب می‌شود.
به گزارش ایرنا، حسن بهرام نیا روز دوشنبه در نشست شورای آموزش و پرورش استان، نقش شورای آموزش و پرورش را بسیار با اهمیت و اثر گذار ذکر کرد و افزود: تلاش می کنیم با همکاری و هماهنگی دستگاه‌های مرتبط، مصرف برق مدارس نیز رایگان شود.
وی افزود: تمامی تصمیمات حوزه آموزشی و تحصیل دانش آموزان در نشست شورای آموزش و پرورش پی ریزی می شود و نقش این شورا در بهبود وضعیت آموزش و تحصیل و پیشرفت پروژه های حوزه آموزشی بی بدیل است.
استاندار ایلام ادامه داد: منابع آموزش و پرورش نسبت به سایر دستگاه های اجرایی کمتر است که امیدواریم با همکاری و مساعدت سایر دستگاه ها برخی از مشکلات این حوزه برطرف شود.
بهرام نیا تاکید کرد: مقرر شده بود مدارس کانکسی با همکاری ستاد اجرایی فرمان حضرت امام (ره) جمع آوری و جایگزین شود که باید در اسرع وقت نسبت به ساخت و تجهیز مدارس به جای کانکس اقدام شود.
وی بیان داشت: اعتبارات جذب شده حوزه آموزش و پرورش ۵۰ درصد اجرای این پروژه هاست که ما باید از طریق نهادهای انقلابی استان بقیه این اعتبارات را برای تکمیل این طرح ها تامین کنیم.
استاندار ایلام یادآور شد: آموزش و پرورش در بحث منابع اعتباری نسبت به سایر دستگاه های اجرایی ضعیف تر است که این مهم می طلبد که سایر دستگاه ها براساس قانون هر گونه کمکی که نیاز است ارائه دهند تا امکانات حداقلی را برای تحصیل، ورزش و پرورش روح و جسم دانش آموزان مهیا شود.
وی با اشاره به اهمیت بالای آموزش در کشور افزود: آینده کشور در گرو ایجاد زیرساخت های فرهنگی و آموزشی است.
استاندار ایلام با بیان اینکه دولت مجری قانون است و باید تمامی این قوانین بصورت دقیق اجرا شود، گفت: فرآیند اداری باید تسریع شود و برای ساخت سازهای حوزه آموزش نیز از ظرفیت خیرین استفاده کنیم.
بهرام نیا با قدردانی از آموزش و پرورش استان به دلیل اسکان مسافران نوروزی گفت: دو سال کرونا و آموزش غیرحضوری به افت تحصیلی دانش آموزان منجر شد که با مصوبه ستاد ملی کرونا مدارس کشور و تمامی مدارس استان با رعایت همه دستورالعمل های و پروتکل های بهداشتی بازگشایی شد.
وی ادامه داد: انتظار داریم که همه مدیرانی که عضو ثابت شورای آموزش و پرورش هستند در نشست آموزش و پرورش حضور یابند و تمامی مسایل حوزه فرهنگ، آموزش پرورش و زیرساخت در سطح استان است در این نشست به وسیله همین شورا حل و فصل شود.                           ",https://www.asriran.com/003UpW
833497,۱۴۰۱/۰۱/۱۵,اجتماعی ,نویسنده و مترجم پیشکسوت درگذشت,عسکری که دانش‌آموخته کارشناسی در دانشگاه تهران و کارشناسی ارشد و دکتری در دانشگاه سوربن فرانسه است، از پایه‌گذاران علم انسان‌شناسی زیستی در ایران شمرده می‌شود.,"استاد اصغر عسگری خانقاه، انسان‌شناس، نویسنده و مترجم پیشکسوت و سردبیر سابق مجله علوم اجتماعی پس از تحمل یک دوره بیماری در سن ۸۴ سالگی درگذشت.
به گزارش ایرنا، استاد اصغر عسکری خانقاه متولد ۱۳۱۷ در خلخال، انسان‌شناس ایرانی، سخندان و ادیب و سردبیر سابق مجله نامه علوم اجتماعی و استاد بازنشسته گروه انسان‌شناسی دانشکده علوم اجتماعی دانشگاه تهران بود.
عسکری که دانش‌آموخته کارشناسی در دانشگاه تهران و کارشناسی ارشد و دکتری در دانشگاه سوربن فرانسه است، از پایه‌گذاران علم انسان‌شناسی زیستی در ایران شمرده می‌شود.
این استاد از جمله پژوهشگران مرکز مردم‌شناسی ایران بود و کریستین برومبرژه را در تحقیق پیرامون مردم گیلان همراهی می‌کرد.
مبانی انسان‌شناسی زیستی، انسان‌شناسی عمومی، فرهنگ و زیست، مقدمه بر انسان‌شناسی زیستی، مردم‌شناسی: روش، بینش، تجربه، دردم نهفته به …، روستای قاسم‌آباد گیلان: پژوهشی در مردم‌شناسی، لوطی‌آباد، دایره‌های اوج، ایرانیان ترکمن: مردم‌شناسی و جمعیت‌شناسی، آب و خاک از جمله آثار تالیفی این استاد پیشکسوت است.
وی همچنین در طول عمر پربار علمی خود آثاری چون فرهنگ مردم‌شناسی، میشل پانوف، میشل پرن، سه گزارش از زندگی اجتماعی مردم بدوی (ابتدایی‌ها)، برونیسلاو مالینوفسکی، پاریس در شب: گزیده شعرهای ژاک پرور، ژاک پرور، گزیده شعر کوتاه فرانسوی (عاشقانه‌‏های بی‏‌کلام، سایه سرمست، پاریس در شب متن دوزبانه (فارسی- فرانسوی): پل وِرلن، روبر دِسنوس، ژاک پِروِر، به تو که هنوز زاییده نشده‌ای: سرگذشت یک ژن‌شناس: آلبر ژکر را ترجمه کرده است.
این استاد برجسته امروز ۱۵ فروردین در سن ۸۴ سالگی پس از تحمل یک دوره بیماری درگذشت.                           ",https://www.asriran.com/003UpV
833477,۱۴۰۱/۰۱/۱۵,اجتماعی ,هانیا رانی آهنگساز لهستانی یک قطعه برای کیف ساخت؛ پیش‌بینی برای سوگواری بوچا (فیلم),هانیا رانی آهنگساز لهستانی، یک هفته قبل یعنی در ۲۸ مارس یک قطعه در سوگ جنگ اوکراین ساخت و نام آن را کیف گذاشت. تنها یک‌هفته بعد،‌ تراژدی بوچا رقم خورد.,"کد ویدیو  دانلود    فیلم اصلی          
 
عصر ایران؛ هانیا رانی آهنگساز لهستانی، یک هفته قبل یعنی در ۲۸ مارس یک قطعه در سوگ جنگ اوکراین ساخت و نام آن را کیف گذاشت. تنها یک‌هفته بعد،‌ تراژدی بوچا رقم خورد. کشف اجسادی که غیر نظامی بودند و با دست بسته اعدام شده‌اند. حالا قطعه او را برای سوگ بوچا استفاده می‌کنند. گویی هانیا رانی چنین روزی را پیش‌بینی کرده بود.
هانیا رانی، آهنگساز پیشرو و نوگرای لهستانی است که در حوزه ساخت موسیقی فیلم هم فعالیت دارد. او یک نوازنده پیانوست و تا کنون کارهای خارق‌العاده خلق کرده‌است. آخرین اثر او به نام کیف، با استقبال زیادی در استریم موزیک‌ها و سایت‌های پخش کننده موسیقی مواجه شده‌است. لهستان این روزها در حال پذیرش جنگ زدگان اوکراین است. تا کنون ۲ و نیم میلیون نفر به این کشور فرار کرده‌اند.
فیلم پیش‌رو نگاهی به فاجعه بوچا،‌ با موسیقی هانیا رانی دارد.                           ",https://www.asriran.com/003UpB
833496,۱۴۰۱/۰۱/۱۵,بین الملل,دولت لبنان اعلام ورشکستگی کرد,وضعیت بد اقتصادی لبنان در شرایطی است که این کشور در ۱۵ ماه می (۲۵ اردیبهشت) با انتخابات پارلمانی مواجه است و از مدت‌ها پیش گروههای سیاسی مختلف و افراد مستقل خود را برای ورود به این کارزار سیاسی آماده می‌کنند.,"معاون نخست‌‌وزیر لبنان گفت دولت و بانک مرکزی این کشور ورشکست شده‌اند و این حقیقت قابل کتمان نیست.
به گزارش فارس، «سعاده الشامی» معاون نخست‌وزیر لبنان در یک گفت‌و‌گوی تلویزیونی از ورشکستگی رسمی دولت و بانک مرکزی خبر داد و گفت که باید خسارت‌ها میان دولت، بانک‌ها، بانک مرکزی و سپرده‌گذاران تقسیم شود.
او به شبکه الجدید لبنان گفت: «این واقعیت قابل کتمان نیست و نمی‌توان در شرایط انکار زندگی کرد و به سپرده‌گذاران اجازه برداشت از بانک‌ها را داد. امیدوار بودم چنین اتفاقی رخ می‌داد، اما در شرایط طبیعی نیستیم.»
معاون نخست‌وزیر لبنان همچنین از درخواست مشاوره از صندوق بین‌المللی برای حل مشکلات مالی دولت خبر داد و افزود: «وزارت دارایی برنامه‌ای برای پرداخت معوقات طرح خواهد کرد، اما فردا این اتفاق نمی‌افتد و اگر اراده سیاسی جامعی وجود داشته باشد، زمان کافی خواهیم داشت و انجام این کار آسان‌تر خواهد بود.»
سعاده الشامی در ادامه گفت: «دولت و بانک مرکزی ورشکست شده‌اند، خسارت‌ها میان دولت، بانک‌ها و بانک مرکزی و مردم تقسیم می‌شود؛ خسارت‌هایی ایجاد شده و ما در پی کاهش اثرات این خسران برای مردم هستیم.»
در پی اعلام این خبر بسیاری از کاربران شبکه‌های اجتماعی از شرایط اقتصادی لبنان اعلام انزجار و شکایت کرده و زبان به انتقاد از دولتمردان گشودند. انفجار بندر بیروت در چهارم اوت ۲۰۲۰ به عنوان گلوگاه اقتصادی لبنان وضعیت بد مالی این کشور را به مرز فاجعه رساند.
وضعیت بد اقتصادی لبنان در شرایطی است که این کشور در ۱۵ ماه می (۲۵ اردیبهشت) با انتخابات پارلمانی مواجه است و از مدت‌ها پیش گروههای سیاسی مختلف و افراد مستقل خود را برای ورود به این کارزار سیاسی آماده می‌کنند.                           ",https://www.asriran.com/003UpU
833495,۱۴۰۱/۰۱/۱۵,سیاسی,امیرعبداللهیان: آمادگی برای کمک به فدراسیون فوتبال به منظور انجام بازی‌های تدارکاتی,وزارت امور خارجه آماده کمک به فدراسیون فوتبال برای انجام بازی‌های تدارکاتی و هرگونه مساعدتی در ظرفیت دستگاه دیپلماسی است.,"وزیر امور خارجه در دیدار سرپرست فدراسیون فوتبال اعلام کرد که این وزارتخانه آماده کمک به فدراسیون برای انجام بازی‌های تدارکاتی و هرگونه مساعدتی در ظرفیت دستگاه دیپلماسی است.
به گزارش فارس، در دیدار «میرشاد ماجدی» سرپرست فدراسیون فوتبال کشورمان با حسین امیرعبداللهیان، آخرین وضعیت تیم ملی فوتبال برای حضور در بازی‌های جام جهانی مورد بررسی قرار گرفت.
امیرعبداللهیان در این دیدار با اشاره به جایگاه ورزش و به ویژه فوتبال در بین جوانان و مردم ورزش دوست کشورمان، بر لزوم بسیج همه امکانات جهت آماده سازی تیم ملی برای بازی‌های پیش رو در قطر تأکید کرد.
وزیر امور خارجه افزود: وزارت امور خارجه آماده کمک به فدراسیون فوتبال برای انجام بازی‌های تدارکاتی و هرگونه مساعدتی در ظرفیت دستگاه دیپلماسی است.
ماجدی سرپرست فدراسیون فوتبال نیز در این دیدار ضمن تشکر از اهمیت ویژه وزیر امور خارجه کشورمان به امر ورزش و به ویژه فوتبال تیم ملی، خواستار مساعدت دستگاه سیاست خارجی در امر آماده سازی تیم ملی فوتبال شد.                           ",https://www.asriran.com/003UpT
833494,۱۴۰۱/۰۱/۱۵,بین الملل,رئیس فیفا در واکنش به حذف احتمالی ایران از جام جهانی: لطفا شوخی را کنار بگذارید,بدنبال انتشار شایعاتی مبنی بر تحریم ایران از حضور در جام جهانی ۲۰۲۲ به دلیل اتفاقات رخ داده در ورزشگاه امام رضا(ع) و ممانعت از ورود زنان به ورزشگاه مشهد، گزارش‌هایی مبنی بر جایگزین شدن تیم ملی ایتالیا به جای ایران منتشر شد.,"رییس فدراسیون بین‌المللی فوتبال(فیفا) که روز شلوغی را در فلورانس ایتالیا پشت سر می‌گذاشت، بار دیگر حذف احتمالی ایران از جام جهانی ۲۰۲۲ و جایگزین شدن این تیم با ایتالیای حذف شده را رد کرد.
به گزارش ایرنا، بدنبال انتشار شایعاتی مبنی بر تحریم ایران از حضور در جام جهانی ۲۰۲۲ به دلیل اتفاقات رخ داده در ورزشگاه امام رضا(ع) و ممانعت از ورود زنان به ورزشگاه مشهد، گزارش‌هایی مبنی بر جایگزین شدن تیم ملی ایتالیا به جای ایران منتشر شد.
با این حال، پس از رد این گزارش‌ها از سوی «اِولینا کریستیلین» عضور اجرایی فیفا، امید هواداران آتزوری برای سفر به دوحه و فراموشی کابوس دوباره آنان، به یاس بدل شد.
و حالا، «جیانی اینفانتینو» با بازتاب همان نظر، احتمال حضور تیم ملی ایتالیا به جای ایران را در جام جهانی قطر رد کرد و در پاسخ به پرسشی در این باره گفت: خواهش می کنم بیایید جدی باشیم.
اینفانتینو پیش از این گفته بود که عدم صعود شاگردان «روبرتو مانچینی» به جام جهانی آن هم برای دومین بار متوالی، تقریبا اشک او را در آورده است.
وی همچنین تاکید کرد که برگزاری دو سال یک بار جام جهانی، محتمل است.
مرد ایتالیایی در این خصوص تاکید کرد: وقتی راجع به برگزاری دو سال یک بار جام جهانی حرف می‌زنیم به این دلیل است که حس و حالی که این تورنمنت ایجاد می‌کند، فوق‌العاده است. ایتالیا تقریبا همیشه در جام جهانی حضور داشته است؛ سایر کشورها هم می‌خواهند بیشتر حضور داشته باشند و امید دادن به سایر کشورها امری حیاتی است.
وی افزود: به تجربه‌ای که در دوران کودکی داشتم، فکر می‌کنم و اگر امروز سایر بچه‌ها نتوانند چنین تجربه‌ای داشته باشند، شرم‌آور است. در این دنیای از هم گسیخته، مهم است که فرصت‌های بیشتری برای اتحاد و ورزش داشته باشیم. هم‌اکنون، بهترین بازیکنان در بهترین لیگ‌ها توپ می‌زنند و سایر بازیکنان منزوی هستند.
رییس فیفا علاوه بر این، مقامات ایتالیایی را ترغیب کرد تا ورزشگاه «المپیکو» را به نام «پائولو روسی» نامگذاری و هواداران یوونتوس را خوشحال کنند.                           ",https://www.asriran.com/003UpS
833493,۱۴۰۱/۰۱/۱۵,اجتماعی ,تصویب افزایش ظرفیت پذیرش رشته‌های پزشکی,کمیسیون اصل ۹۰ این معضلات را به خوبی شناخت و طی جلسات مختلف و البته با وجود برخی مقاومت‌ها در بخش‌های مختلف حاکمیتی و تخصصی، نهادهای تصمیم‌گیر را با ارائه دلایل متقن بر آن داشت تا با افزایش ظرفیت پزشکی موافقت کند.,"سخنگوی کمیسیون اصل 90 مجلس از تصویب افزایش ظرفیت پذیرش رشته‌های پزشکی خبر داد.
«علی خضریان» سخنگوی کمیسیون اصل ۹۰ مجلس در گفت‌وگو با فارس درخصوص جلسه عصر امروز (۱۵ فروردین) این کمیسیون اظهار داشت: در نشست امروز، گزارش کمیسیون اصل ۹۰ پیرامون آسیب شناسی روند پیگیری و تصویب افزایش ظرفیت پذیرش رشته‌های پزشکی بررسی و به تصویب اعضای این کمیسیون رسید.
وی با اشاره به اینکه برخورداری از خدمات بهداشتی، درمانی و مراقبت‌های پزشکی از مهمترین حقوق هر فرد بوده و تامین آن براساس اصل ۲۹ قانون اساسی یکی از تعهدات حاکمیتی است،‌ عنوان کرد: مبارزه با هرگونه انحصارطلبی و رفع تبعیضات ناروا و ایجاد امکانات عادلانه برای همه مردم براساس بند ۹ اصل سوم قانون اساسی از دیگر تعهدات دولت بوده که یکی از بزرگترین معضلات نظام اسلامی در همین رابطه، دسترسی ناکافی مردم به خدمات بهداشتی است.
نماینده مردم تهران، ری، شمیرانات، اسلامشهر و پردیس در مجلس کمبود پزشک به ویژه پزشک متخصص را از جمله مهمترین عوامل تشدید معضلات مذکور برشمرد و افزود: به وجود آمدن بازار انحصاری در ارائه خدمات سلامت به خصوص خدمات تخصصی، کاهش کیفیت خدمات درمانی، افزایش خطاهای پزشکی بر اثر فشار کاری به روی پزشکان و نبودن نیروی جایگزین و صف‌های طولانی انتظار برای مردم و توزیع نامتوازن پزشک در نقاط مختلف کشور از دیگر مشکلات کمبود پزشک است.
خضریان ادامه داد: کمیسیون اصل ۹۰ این معضلات را به خوبی شناخت و طی جلسات مختلف و البته با وجود برخی مقاومت‌ها در بخش‌های مختلف حاکمیتی و تخصصی، نهادهای تصمیم‌گیر را با ارائه دلایل متقن بر آن داشت تا با افزایش ظرفیت پزشکی موافقت کند.
وی در پایان با تاکید بر اینکه ظرفیت پذیرش دانشجوی پزشکی پایان مسیر کمیسیون اصل ۹۰ نیست،‌خاطر نشان کرد: این کمیسیون در بخش اجرا و همچنین نظام‌مند کردن تربیت پزشک متخصص نیز برنامه جدی از وزارت بهداشت خواسته و آن را پیگیری خواهد کرد و قطعاً تا رسیدن به نتیجه مطلوب این مسیر دنبال خواهد شد.                           ",https://www.asriran.com/003UpR
833474,۱۴۰۱/۰۱/۱۵,فناوری و IT,استقرار SAP ERP توسط شرکت «اِمسیس» در بزرگترین تولیدکننده آسانسور و پله‌برقی خاورمیانه,,"شرکت msys مسئولیت پیاده‌سازی SAP ERP را در شرکتبهران آسانبر (بزرگ‌ترین تولیدکننده آسانسور و پله‌برقی خاورمیانه) بر عهده گرفت. با هدف استقرار موفق پروژه، شنبه مورخ 7 اسفند 1400، «پیمان‌نامه استقرار موفقیت‌آمیز پروژه» توسط مدیران و اعضای کلیدی هر دو مجموعه امضا شد.




msys در سال ۱۳۹۰ با هدف ارائه دیدگاه‌های ERP و معرفی محصولات تراز اول دنیا فعالیت خود را آغاز کرد و به‌عنوان یکی از شرکت‌های فعال در پیاده‌سازی محصولات و راهکارهای SAP در ایران مورد توجه بسیاری از شرکت‌های بزرگ قرار گرفته‌ است. این شرکت تاکنون موفق به پیاده‌سازی راهکارهای SAP در بیش از ۲۰ سازمان بزرگ در کشورمان بوده است. شرکت معظم بهران آسانبر نیز به فهرست مشتریان این مجموعه اضافه شد. شرکت بهران آسانبر نیز در سال 1377 فعالیتش را آغاز کرد و از زمان تأسیس تاکنون، فعالیت خود را در زمینه تولید و واردات قطعات آسانسور ادامه داده است. کارخانجات گروه صنعتی بهران به وسعت 110 هزار متر مربع و بیش از 900 نفر پرسنل فنی در شهرک صنعتی پرند واقع شده است.
در مراسم هفتم اسفند، شرکت اِمسیس در محل سالن همایش‌های شهرک صنعتی ماموت، میزبان بیش از 120 نفر از مدیران و پرسنل کلیدی بهران آسانبر بود تا هر دو سازمان در راستای استقرار موفق پروژه، به نگاهی مشترک برسند و برنامه اجرایی را مرور کنند. در ابتدای این مراسم، ساسان معدل که ریاست هیات مدیره msys را بر عهده دارد، ضمن خیر مقدم به حضار، به معرفی گروه صنعتی ماموت پرداخت و در ادامه جواد دهقان مدیرعامل msys به ابعاد مختلف پیشبرد این پروژه بزرگ اشاره کرد.

دهقان به اهمیت تکنولوژی و استفاده صحیح از آن پرداخت. او اشاره کرد که بزرگان صنعت در سطح بین‌الملل، با به‌کارگیری تکنولوژی روز دنیا، سودآوری و بهره‌وری را افزایش دادند. مدیرعامل اِمسیس، اشاره کرد که تکنولوژی وجود دارد؛ اما فرایند استقرار صحیح و متعهد بودن به این مهم است که منجر به خلق ارزش و رشد پایدار می‌شود.
در ادامه از جناب آقای احمد شاکری، مدیر عامل محترم شرکت بهران آسانبر دعوت به عمل آمد تا برای پرسنل هر دو سازمان از نیاز کسب‌وکارهای موفق به سیستم ERP صحبت کنند. همچنین ایشان اشاره کردند که اعضای تیم بهران آسان‌بر با حفظ مسئولیت قبلی، نیاز است تا خود را با تیم استقرار msys یکی ببینند تا اطمینان حاصل شود که SAP ERP به شکلی صحیح و مؤثر در بهران آسانبر پیاده‌سازی شود.

آسیه کاجی که مدیریت پروژه استقرار SAP ERP در بهران آسانبر را بر عهده دارد، اطلاعاتی از فرایند پیاده‌سازی ارائه داد. او اشاره کرد که متدولوژی صحیح، از عوامل کلیدی موفقیت پروژه است. کاجی اضافه کرد که متدولوژی پیاده‌سازی SAP ERP نیز مطابق با متدولوژی استاندارد SAP است. بنابراین آزمون و خطایی در کار نیست. همچنین او لیست ماژول‌هایی که قرار است در سازمان بهران آسانبر استقرار یابد را به همراه برنامه زمان‌بندی پروژه ارائه کرد.

آسیه کاجی در انتهای مراسم، پیمان‌نامه‌ استقرار موفقیت‌آمیز SAP ERP را که توسط مدیریت بهران آسانبر نوشته شده بود، قرائت کرد و از مدیران و اعضای کلیدی پروژه درخواست کرد پیمان‌نامه را امضا کنند. ️اعضای تیم پروژه نیز با حفظ مسئولیت قبلی، لوحی دریافت کردند که براساس آن متعهد می‌شدند تا تلاش و تمرکز ویژه‌ای بر موفقیت پروژه در سازمانشان داشته باشند.

                           ",https://www.asriran.com/003Up8
833492,۱۴۰۱/۰۱/۱۵,اجتماعی ,دستگیری کلاهبردار فروش لباس در فضای مجازی,متهم که مردی ۲۹ ساله بود، اعتراف کرد که مبلغ ۱۰ میلیارد ریال از حساب ۱۰۴ نفر از هموطنان سراسر کشور کلاهبرداری کرده است.,"رییس پلیس فتا مازندران از شنایایی و دستگیری کلاهبردار فروش لباس در فضای مجازی در اصفهان خبر داد.
به گزارش پایگاه اطلاع رسانی پلیس مازندران، سرهنگ سامع خورشاد گفت : فردی که با وعده فروش لباس در فضای مجازی از ۱۰۴ نفر از هموطنان سراسر کشور کلاهبرداری می‌کرد، با تلاش کارشناسان پلیس فتا مازندران، در اصفهان شناسایی و دستگیر شد.
وی افزود که پرونده این کلاهبردار در پی مراجعه شکایت چندین نفر از شهروندان مازندرانی به مرجع قضایی و ارجاع آن به پلیس فتا به طورویژه در دستور کار قرار گرفت و در تحقیقات پلیس مشخص شد که این فرد از افراد زیادی با شیوه و شگرد مشابه و دریافت مبلغ واریزی ارزانتر از قیمت بازار در شبکه‌ اجتماعی پیج مشخص اینستاگرامی کلاهبرداری کرده است.
سرهنگ خورشاد گفت که ماموران پلیس فتا پس از اقدامات فنی و تخصصی متهم این پروندرا شناسایی و طی یک عملیات غافلگیرانه با هماهنگی مرجع قضایی در استان اصفهان دستگیر کردند.
وی اظهار داشت: متهم که مردی ۲۹ ساله بود، اعتراف کرد که مبلغ ۱۰ میلیارد ریال از حساب ۱۰۴ نفر از هموطنان سراسر کشور کلاهبرداری کرده است.                           ",https://www.asriran.com/003UpQ
833491,۱۴۰۱/۰۱/۱۵,اجتماعی ,واکنش شمسایی به گروه تیم ملی فوتبال ایران در جام جهانی (فیلم),وحید شمسایی اسطوره و کاپیتان سابق و سرمربی حال حاضر تیم ملی فوتسال ایران است.,کد ویدیو  دانلود    فیلم اصلی                                     ,https://www.asriran.com/003UpP
833490,۱۴۰۱/۰۱/۱۵,بین الملل,گفت‌وگوی تلفنی نخست وزیر اسرائیل با همتای هندی درباره ایران,دو طرف در این گفت‌و درباره چالش‌های جهانی و منطقه‌ای از جمله جنبه‌های مختلف توافق هسته‌ای ایران گفت‌وگو کرده‌اند.,"نخست وزیر رژیم صهیونیستی در تماسی تلفنی با همتای هندی خود درباره آخرین تحولات منطقه‌ای و جهانی از جمله مذاکرات هسته‌ای ایران با قدرت‌های جهانی برای بازگشت آمریکا به برجام گفت‌وگو کرد.
به گزارش ایرنا، روزنامه اورشلیم پست نوشت: نفتالی بنت در تماس تلفنی با نارندرا مودی از وی بابت محکومیت موج اخیر عملیات‌های فلسطینیان در سرزمین‌های اشغالی قدردانی کرد.
این اولین تماس تلفنی بین نخست وزیران رژیم صهیونیستی و هند بعد از آن است که سفر برنامه ریزی شده بنت به دهلی نو به دلیل مثبت شدن تست کرونای وی لغو شد.
دو طرف در این گفت‌و درباره چالش‌های جهانی و منطقه‌ای از جمله جنبه‌های مختلف توافق هسته‌ای ایران گفت‌وگو کرده‌اند.
طرفین توافق کردند تا زمان جدیدی را برای سفر بنت به دهلی نو تعیین کنند تا در آن سی‌امین سالگرد برقراری روابط دیپلماتیک جشن گرفته شود.                           ",https://www.asriran.com/003UpO
833487,۱۴۰۱/۰۱/۱۵,فرهنگی/هنری,انتشار ویدیو کلیپ «یار» به آهنگسازی و نوازندگی فرنود الهامی (+فیلم),آواز خوانده شده در قطعه «یار»، از مقام «خاموشه گیان» گرفته شده و در انتهای این اثر موسیقایی نیز، دو مقام از مقامات تنبور استفاده شده است که اصل مقام نواخته نمی‌شود.,"منصور جهانی ـ ویدیو کلیپ «یار» به آهنگسازی «فرنود الهامی»، به خوانندگی «سپهر ذوالنوریان» و با نوازندگی دف «امیرحسین منشادی» منتشر شد.ویدیو کلیپ آهنگ «یار» به آهنگسازی «فرنود الهامی»، به خوانندگی «سپهر ذوالنوریان»، با نوازندگی «امیر حسین منشادی»، به کارگردان «محسن رشیدی«، به تهیه‌کنندگی خانه تنبور «ایاز» با مدیریت «فرید الهامی» آهنگساز، مدرس و نوازنده سرشناس ساز تنبور و با بهره‌گیری از مقامات تنبور منتشر شد.
کوک قطعه «یار» از کوک‌های اصیل تنبور نیست و در واقع، کوکی ابداعی است که ترکیبی از کوک‌های اصیل ساز تنبور است و کوک «عشاق» نام دارد.
آواز خوانده شده در قطعه «یار»، از مقام «خاموشه گیان» گرفته شده و در انتهای این اثر موسیقایی نیز، دو مقام از مقامات تنبور استفاده شده است که اصل مقام نواخته نمی‌شود.
 
  

    کد ویدیو  دانلود    فیلم اصلی          
عوامل کلیپ «یار» عبارتند از: آهنگساز و نوازنده تنبور: فرنود الهامی، خواننده: سپهر ذوالنوریان، نوازنده دف: امیرحسین منشادی، صدابردار، میکس و مسترینگ: مصباح قمصری، صدابردار: سهیل مؤمنی، کارگردان: محسن رشیدی، تهیه‌کننده: خانه تنبور «ایاز» با مدیریت فرید الهامی، پخش‌کننده خارجی: کمپانی «زنگ ریکورد»، تدوین: محسن رشیدی، تصویربرداران: محسن رشیدی، عرفان مرادی، محمد رُخ، عکاس: رضا رجایی، عکاس پوستر: فردین رضایی، طراح پوستر: محمد کاظمی، با تشکر از: گلنوش الهامی، ماهان سیفی و مشاور رسانه‌ای: منصور جهانی.
فرنود الهامی در خانواده‌ای هنرمند در شهرستان صحنه در استان کرمانشاه چشم به جهان گشود. پدر بزرگش، استاد سید «ایاز قزوینه» از اساتید صاحب سبک تنبور بوده و پدرش نیز از کارگردانان برجسته تئاتر «صحنه» به شمار می‌رود.
وی فراگیری ساز مقامی تنبور را از نوجوانی آغاز کرد و در این دوران، از محضر اساتید مقام‌نواز «صحنه» بسیار بهره برد. در سنین 18 و 22 سالگی در جشنواره‌های موسیقی غرب کشور و آزمون «باربد»، مقام اول را در بخش تک‌نوازی تنبور کسب کرد.
این هنرمند، از سال 1385 در محضر برادرش «فرید الهامی» در گروه موسیقی «فردوسی» به اجرا و ضبط آثار شاخصی همچون؛ «درفش کاویانی» و «شاهنامه کُردی» با صدای جاودانه استاد شهرام ناظری، «عشق نامه» با صدای استاد صدیق تعریف، «عشق» با صدای حسام‌الدین سراج و «امید، باز آمدم» با صدای وحید تاج پرداخته است.
الهامی از سال 1394 مشغول به تمرین و ضبط آلبوم موسیقی «عشق نامه» با آهنگسازی مشترک برادرش «فرید الهامی» و با صدای استاد «صدیق تعریف» مشغول شدند ولی یه دلایل متعددی تاکنون این اثر موسیقایی امکان انتشار پیدا نکرده است.
این آهنگساز، در سال 99 قطعه «مجنون» با صدای «پرواز همای» را منتشر کردند که با تنظیم راک (پراگرسیو) نگاه جدیدی به موسیقی تنبور و اشعار مولانا بود.
همچنین آهنگ‌های «باباسرهنگی»، «قلندر»، «عشاق»، «خوف و رجا»، آلبوم «عشق نامه» و ... از آثار در دست انتشار این هنرمند است.
                           ",https://www.asriran.com/003UpL
833489,۱۴۰۱/۰۱/۱۵,بین الملل,شیوع علایم جدید کرونا در انگلیس,کارشناسان بهداشتی در انگلیس هشدار داده‌اند که با پایان آزمایش رایگان کرونا و نیز قطع بودجه پژوهش درباره این همه گیری در انگلیس، جان افراد آسیب پذیر در خطر خواهد بود.,"چند روز پس از پایان محدودیت‌ها و توقف توزیع آزمایش رایگان کرونا در انگلیس، آمار مبتلایان به این بیماری با شیوع علایم جدیدی که از امروز (دوشنبه) به فهرست شاخص‌های تشخیص کرونا اضافه شده، به سرعت رو به افزایش است.
به گزارش ایرنا، سازمان خدمات ملی بهداشت انگلیس اعلام کرد که ۹ نشانه جدید را به فهرست رسمی علایم کرونایی اضافه کرده است. این نشانه‌ها عبارتند از تنگی نفس؛ احساس خستگی یا فرسودگی؛ بدن درد شدید؛ سردرد؛ گلو درد؛ مسدود شدن یا آبریزش بینی؛ از دست دادن اشتها؛ اسهال و احساس بیماری یا بیماری.
سازمان خدمات ملی بهداشت انگلیس افزود: ""این علائم بسیار شبیه به علائم سایر بیماری ها مانند سرماخوردگی و آنفولانزا است.""
این درحالیست که سازمان بهداشت جهانی (WHO) و مرکز کنترل و پیشگیری از بیماری (CDC) ایالات متحده آمریکا مدت‌هاست که فهرست علائم طولانی تری به نسبت انگلیس دارند که طی دو سال گذشته محدود به سه فقره نشانه بوده است.
در همین حال آمار روزانه ابتلا به کرونا در انگلیس به بالاترین حد رسیده و تقریباً پنج میلیون نفر در حال حاضر به این ویروس در کشور مبتلا هستند. دفتر آمار ملی انگلیس جمعه گذشته اعلام کرد که حدود ۴.۹ میلیون نفر در بریتانیا در هفته منتهی به ۲۶ مارس به کرونا مبتلا شده اند که این رقم در هفته قبل از آن ۴.۳ میلیون نفر بود. این نهاد انگلیسی افزود که از هر ۱۳ نفر در این کشور یک نفر به کرونا مبتلا است.
تحقیقات میدانی خبرنگار ایرنا در لندن نیز حاکیست که بیمارستان‌های انگلیس با موج جدیدی از بیمارانی مواجه است که به علایم جدید کرونا مبتلا هستند. یکی از پزشکان سازمان خدمات ملی درمانی انگلیس در گفت‌وگو با ایرنا، از فشار فزاینده بر کادر درمانی این کشور و کمبود پزشک آماده به خدمت خبر داد.
این در حالیست که با رفع تمام محدودیت های کرونایی در انگلیس، آزمایش رایگان ابتلا به کرونا از هفته پیش متوقف شد و مردم برای انجام آزمایش باید هزینه پرداخت کنند. دولت انگلیس اعلام کرد که کرونا را به فهرست بیماری‌های تنفسی عادی منتقل می‌کند و به این ترتیب به وضعیت همه‌گیری در این کشور پایان می‌دهد.
بر اساس اعلام وزارت بهداشت انگلیس آزمایش رایگان کرونا برای عموم از روز جمعه (۱۲ فروردین) متوقف و به افرادی که دارای علائم کرونایی هستند توصیه شده در خانه بمانند و از تماس با افراد دیگر خودداری کنند تا بهبود یابند.
دولت انگلیس ماه گذشته میلادی (فوریه) با وجود شمار زیاد جان باختگان به نسبت جمعیت همه محدودیت‌های کرونایی در این کشور را لغو کرد. بر اساس گزارش‌های منتشر شده، آزمایش رایگان کرونا در کنار محدودیت‌های ناشی از این بیماری، بالغ بر ۱۵.۷ میلیارد پوند برای دولت هزینه داشته است.
کارشناسان بهداشتی در انگلیس هشدار داده‌اند که با پایان آزمایش رایگان کرونا و نیز قطع بودجه پژوهش درباره این همه گیری در انگلیس، جان افراد آسیب پذیر در خطر خواهد بود.                           ",https://www.asriran.com/003UpN
833488,۱۴۰۱/۰۱/۱۵,بین الملل,محدودیت صدور ویزای روسیه برای کشورهای غیر دوست,ولادیمیر پوتین رئیس جمهوری روسیه ۲۱ فوریه گذشته (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.,"ولادیمیر پوتین رئیس جمهور روسیه با امضای فرمانی معاهده‌های دیپلماتیک برای صدور روادید دیپلمات‌های کشورهای غربی را به حالت تعلیق درآورد.
به گزارش ایرنا به نقل از تاس، دولت روسیه روز دوشنبه با انتشار اعلامیه‌ای رسمی ورود به خاک این کشور را برای دارندگان گذرنامه دیپلماتیک و روزنامه‌نگاران کشورهایی که آنها را غیردوست خطاب کرد، به حالا تعلیق درآورد.
ولادیمیر پوتین، رئیس جمهور روسیه، در اقدامی تلافی‌جویانه در برابر تحریم‌های اعمال شده از سوی کشورهای غربی، فرمان تعلیق موافقت‌نامه‌های روادید با کشورهای اتحادیه اروپا، نروژ، ایسلند، سوئیس و دانمارک را امضاء کرد.
اوایل ماه مارس روسیه فهرستی از کشورهایی را منتشر کرد که با اشاره به تحریم‌های اقتصادی اعمال شده در بحبوحه جنگ روسیه و اوکراین، اقدامات غیردوستانه علیه روسیه، شرکت‌ها و شهروندان روسی انجام می‌دهند.
بر اساس فرمان منتشر شده در وب سایت دولت روسیه، این فهرست شامل آلبانی، آندورا، استرالیا، بریتانیا، کشورهای عضو اتحادیه اروپا، ایسلند، کانادا، لیختن اشتاین، میکرونزی، موناکو، نیوزیلند، نروژ، کره جنوبی، سن‌مارینو، مقدونیه شمالی، سنگاپور، ایالات متحده، تایوان، اوکراین، مونته نگرو، سوئیس و ژاپن است.
بعد از آغاز جنگ روسیه و اوکراین بیشتر کشورهای غربی از جمله اعضای اتحادیه اروپا، آمریکا و بریتانیا یک سری تحریم‌های شدید مالی علیه مسکو وضع کردند.
ولادیمیر پوتین رئیس جمهوری روسیه ۲۱ فوریه گذشته (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.                           ",https://www.asriran.com/003UpM
833486,۱۴۰۱/۰۱/۱۵,اجتماعی ,علم‌الهدی: در مقابل توهین‌ها واکسینه شده‌ام‌,دوستان انقلاب باید بدانند صحبت‌هایی که مطرح می‌کنند در زمین چه کسی است و مراقب باشند در زمین دشمن بازی نکنند و به گونه‌ای نباشد که در درگاه الهی با سخنان خود گرفتار شویم.,"نماینده ولی‌فقیه در استان خراسان رضوی گفت: ایستادگی پای انقلاب و ارزش‌های آن هزینه دارد لذا نسبت به توهین و اهانت‌هایی که به من می‌شود هیچ حساسیتی ندارم و در حقیقت در مقابل بدگویی و توهین واکسینه شده‌ام.
به گزارش تسنیم، سید احمد علم‌الهدی در جمع جوانان انقلابی مشهد که در اعتراض به تخریب‌ها نسبت به نماینده ولی‌فقیه در استان خراسان رضوی گردهم آمده بودند اظهار داشت: دوستان انقلاب باید بدانند صحبت‌هایی که مطرح می‌کنند در زمین چه کسی است و مراقب باشند در زمین دشمن بازی نکنند و به گونه‌ای نباشد که در درگاه الهی با سخنان خود گرفتار شویم.
علم‌الهدی با بیان اینکه دشمن اتفاقات داخلی کشور را رصد می‌کند تا برای سرکوب سوژه پیدا کند گفت: دشمن می‌داند که مقابله نظامی با مردم ایران، افسانه و خیال باطل است به همین دلیل به دنبال سرکوب سیاسی است تا مردم را نسبت به نظام بدبین کند.
نماینده ولی فقیه در استان خراسان رضوی عنوان کرد: آنچه در شرایط کنونی بر هر چیزی مقدم است، حفظ اتحاد است، دشمن سعی می‌کند که وحدت مردم ایران و وحدت مسلمین را به هم بزند، اگر چه اختلاف نظر و سلیقه وجود دارد اما باید وحدت را حفظ کنیم.                           ",https://www.asriran.com/003UpK
833485,۱۴۰۱/۰۱/۱۵,سیاسی,امیرعبداللهیان: توافق دست یافتنی است اگر آمریکا واقع بینانه رفتار کند,اگر مکثی در روند مذاکرات وین برای لغو تحریم ها دیده می شود، بدلیل زیاده خواهی طرف آمریکایی و ایستادگی جمهوری اسلامی ایران در کسب عالی منافع ملت و رعایت خطوط قرمزهاست.,"وزیر خارجه کشورمان گفت: اگر مکثی در روند مذاکرات وین برای لغو تحریم ها دیده می‌شود، بدلیل زیاده خواهی طرف آمریکایی و ایستادگی جمهوری اسلامی ایران در کسب عالی منافع ملت و رعایت خطوط قرمزهاست.
به گزارش ایسنا، حسین امیرعبداللهیان در توییتی نوشت: اگر مکثی در روند مذاکرات وین برای لغو تحریم ها دیده می شود، بدلیل زیاده خواهی طرف آمریکایی و ایستادگی جمهوری اسلامی ایران در کسب عالی منافع ملت و رعایت خطوط قرمزهاست. هرگز زیر بار زیاده خواهی آمریکا نخواهیم رفت. توافق دست یافتنی است اگر آمریکا واقع بینانه رفتار کند.                           ",https://www.asriran.com/003UpJ
833484,۱۴۰۱/۰۱/۱۵,سیاسی,مصوبه برای محرومیت مسئولان از نامزدی در ریاست جمهوری در صورت عدم ثبت اموال,بر اساس مصوبه امروز کمیسیون قضایی در جریان بررسی طرح رسیدگی به اموال مسئولان مسئولانی که از ثبت اموال و دارایی‌های خود استنکاف ورزند، مشمول محرومیت درجه ۶ از حقوق اجتماعی خود می‌شوند.,"عضو کمیسیون قضایی مجلس از مصوبه امروز این کمیسیون برای در نظر گرفتن محرومیت از نامزدی برای نمایندگی مجلس و ریاست جمهوری و عضویت در شورای نگهبان برای مسئولینی خبر داد که از ثبت اموال و دارایی‌های خود استنکاف می‌ورزند.
«حجت‌الاسلام محمدتقی نقدعلی نماینده مردم خمینی‌شهر در مجلس شورای اسلامی در گفت‌وگو با فارس با اشاره به نشست امروز کمیسیون قضایی مجلس اظهار داشت: در جلسه امروز، دو تبصره به طرح رسیدگی به اموال مسئولان اضافه شد.
وی افزود: بر اساس مصوبه امروز کمیسیون قضایی در جریان بررسی طرح رسیدگی به اموال مسئولان مسئولانی که از ثبت اموال و دارایی‌های خود استنکاف ورزند، مشمول محرومیت درجه ۶ از حقوق اجتماعی خود می‌شوند.
عضو کمیسیون قضایی مجلس ادامه داد: بر اساس محرومیت درجه ۱۶ از حقوق اجتماعی، فرد مورد نظر دیگر نمی‌تواند برای عضویت در شورای نگهبان و نیز انتخابات ریاست جمهوری و نمایندگی مجلس شورای اسلامی کاندیدا شود.
نقدعلی با بیان اینکه در جلسه امروز کار بررسی و تصویب طرح مقابله با قاچاق انسان و اعضای بدن پایان یافت عنوان کرد: این طرح در کمیسیون جمع بندی شد تا برای رسیدگی در صحن مجلس به هیئت رئیسه ارسال شود.
وی افزود: بر اساس مصوبه امروز کمیسیون در جریان بررسی طرح مقابله با قاچاق انسان، اتباع خارجی که برای اجرای حکم خروج شان از کشور مخفی شوند به جزای نقدی درجه شش ( ۱۰ تا ۲۴ میلیون تومان) محکوم می‌شوند.
نماینده مردم خمینی شهر در پایان گفت: همچنین بر اساس این مصوبه چنانچه تبعه خارجی پس از اخراج از کشور مجدد به کشور ما بیاید مشمول مجازات حبس درجه ۶ یعنی ۶ ماه تا ۲ سال حبس و یا جزایی نقدی درجه ۵ یعنی جریمه تا سقف ۵۰ میلیون تومان محکوم شده و پس از اتمام دوره محکومیت از کشور اخراج خواهد شد.                           ",https://www.asriran.com/003UpI
833481,۱۴۰۱/۰۱/۱۵,فرهنگی/هنری,بیانیه زنان سینماگر ؛ قربانی، قربانی است، چه آزار دیده جنسی ؛ چه صیغه یک ساعته و ...,شخص آزارگر احساس امنیت می‌کند، فکر می‌کند یک پروژه چند میلیاردی سینمایی را برای خاطر یک کار او که تعطیل نمی کنند و یا نهایتا حاشا می کند و ...,"عصر ایران ؛ کاوه معین‌فر - در چند روز گذشته بحث خشونت های جنسیتی و جنسی نسبت به زنان فعال در سینما و تلویزیون بحث داغی را ایجاد کرده است، بیش از 300 خانم فعال در سینما اقدام به امضا و انتشار بیانیه‌ای با عنوان «بیانیه زنان دست‌اندرکار سینما در اعتراض به خشونت علیه زنان در این عرصه» کردند. در این بیانیه به صراحت اعلام شد:
«ما زنان دست‌اندرکار سینما، اینجا، کنار هم جمع شده‌ایم تا به مدد این همبستگی اعلام کنیم هرگونه خشونت، آزار و باج‌گیری جنسی در محیط کار از نظر ما محکوم است و برای توقف آن خواستار عواقب قانونی جدی برای متخلفین هستیم. همچنین این نابرابری جنسیتی موجود در سینمای ایران و عدم وجود نظارتی که عرصه را برای زیاده‌خواهی و دست‌درازی افراد در جایگاه قدرت گشوده است، محکوم می‌کنیم.به جامعه سینمایی ایران در مورد شدت و گستردگی این آزارها علیه زنان که اکنون برای اولین بار اعتراض به آن به یک فریاد جمعی تبدیل شده است، هشدار می‌دهیم؛ آزارهایی که علی‌رغم آشکار بودنشان در تمام این سال‌ها نادیده گرفته شده‌اند.»
در نهایت درخواست تشکیل کمیته ای مطرح شد که کار این کمیته باید بررسی جرایمی در حوزه خشونت جنسی و جنسیتی باشد. شامل: خشونت جنسی کلامی، باج‌گیری جنسی یعنی تحمیل هر نوع ارتباط با عمل جنسی با به گروگان گرفتن دستمزد و تهدید وضعیت شغلی فرد، قلدری و اعمال فشار روانی و ایجاد ناامنی جسمی یا روانی، لمس ناخواسته، اقدام به تجاوز و تجاوز.
این اتفاق را باید به فال نیک گرفت و بر هنرمندان و نهادهای اجتماعی، وزارت ارشاد، سازمان سینمایی، خانه سینما، صداوسیما، قوه قضائیه و ... واجب است که تمام قد از این اتفاق حمایت کنند.
در این میان خانم چیستا یثربی (نویسنده و کارگردان تئاتر و سینما) بعد از انتشار این بیانیه واکنش تندی در صفحه اینستاگرامشان نشان داد و اعلام کرد:
««یک مشت دروغگوی ترسوی موقعیت طلب؛ چطور اکنون، جرات پیدا کرده‌اید ولی آن موقع به من گفتید: خفه شو! و آن مرحومه خانه سینما گفت: حرف بزنی؛ خودم ساکتت می‌کنم! پانزده سال با وحشت، پنیک و استرس؛ زندگی کردم. و شما صیغه شدید! معشوقه یک‌روزه و یک‌ساعته شدید! جایزه فجر گرفتید. به عنوان خانم باوقار، متین و خوش حجاب سینما از شما یاد شد! روحتان و جسمتان را فروختید و مرا مجنون جلوه دادید و پولدار شدید!»

واقعیت این است که آنچه برای خانم یثربی رخ داده است بسیار تاسف بر انگیز و ناراحت کننده است اما نکته مهم این است که خواسته و بیانیه آن 300 نفر هم در راستای همان دادخواهی است که خانم یثربی از نبود آن در 15 سال گذشته شکایت دارند.
خواسته همه بیش از آن 300 نفر و خانم یثربی در یک راستا قرار دارد و هیچ تضادی با هم ندارند، فقط به لحاظ اتفاقاتی که برای خانم یثربی رخ داده است او دلشکسته از این است که چرا وقتی 15 سال قبل مورد ایشان رخ داده هیچ کس از او حمایتی نکرده است، که انتظار به حقی است.
در نهایت مهمترین اتفاق بعد از این بیانیه و واکنش تند خانم یثربی و ... این است که آگاهی جمعی به وجود آید که هر کسی به هر دلیلی احساس نکند که او می تواند از موقعیت یا شرایطی که برایش فراهم است سواستفاده کند.
نوجوانان و جوانان بسیار زیادی علاقمند به فعالیت در سینما، تلویزیون، نمایش و ... هستند و همین علاقه و حتی گاهی عشق بسیار زیاد زمینه آسیب پذیری آن ها را فراهم می‌کند و متاسفانه همیشه هم هیولاهایی وجود دارند که به هر دلیل دنبال ارضا عقده ها و یا مشکلات روانی خود هستند، بنابراین حتما باید یک نهاد یا یک مرکزی برای پیشگیری و رسیدگی به شکایت افراد در ارتباط با چنین جرایم و مشکلاتی وجود داشته باشد.
با توجه به روایت هایی که در این مدت در فضای مجازی و شبکه‌های اجتماعی منتشر شد می توان به راحتی دریافت که چگونه یک هنرپیشه یا کارگردان یا ... می تواند زندگی و سلامت روانی یک شخص دیگر را به ورطه نابودی بکشاند و بدون هیچ پیگردی به این کارش ادامه دهد، حال جدای از تشکیل کمیته، بیانیه و ... مهمترین نکته این است که هر گاه شاهد چنین اتفاقی بودیم در هرجا که باشد سکوت نکنیم و به شخص خاطی یادآوری کنیم که او حق انجام چنین کاری را ندارد. حال چه این اتفاق برای خودمان رخ دهد یا برای شخص دیگری که ما شاهد آن اتفاق هستیم.

در این مواقع بنابر مصلحت و یا با برچسب هایی چون ""پرهیز از حاشیه سازی و ..."" معمولا آدمها را به سکوت فراخوانده و یا مجبور به سکوت می کنند، دقیقا همین جاست که شخص آزارگر احساس امنیت می‌کند، فکر می‌کند یک پروژه چند میلیاردی را برای خاطر یک کار او که تعطیل نمی کنند. کاری که به سادگی هم آنرا تکذیب می کند و ...و یا نهایتا شخصی که به لحاظ حرفه ای و موقعیتی در جایگاه پایین تری قرار دارد را اخراج می‌کنند و ... به همین دلیل است که  باید این آرامش و آسوده‌گی خیال را از متعرضین و آزارگران گرفت.
در مقابل یک همدلی ایجاد شود که همواره در طرف حمایت از قربانی قرار بگیریم، خاطی هر شخص یا هر کسی که باشد احساس کند باید برای تعرض و آزار او بها بپردازد، احساس کند این عمل او می تواند تمام مسیر حرفه‌ای و هنری‌اش را عوض کند و او را به زمین بزند. قطعا سخت است ولی هیچ دستاورد بزرگی به آسانی به دست نیامده است. مهمترین نکته این است که قربانی هوس رانی یک شخص دیگر همیشه قربانی است چه آزار دیده جنسی و چه مجبور به صیغه یک ساعته. به جای جنگ و دعوا و بحث‌های فرسایشی و حاشیه ای و ... من گفتم تو نگفتی و ... بهتر است همیشه حواسمان به قربانی و آسیبی که او دیده است متمرکز باشد و از او دفاع و حمایت کنیم.                           ",https://www.asriran.com/003UpF
833483,۱۴۰۱/۰۱/۱۵,حوادث,آمار سفر نوروزی: ۵۰ میلیون سفر/  ۷۴۶ کشته در جاده‌ها/ ۱۰ استان پرسفر,پلیس راهور ناجا: تعداد جان‌باختگان با وجود بیش از ۵۰ درصد رشد تردد جاده‌ای، نسبت به مدت زمان مشابه سال گذشته، ۲۶ درصد کاهش داشته است.,"دبیر ستاد هماهنگی خدمات سفر از ثبت بیش از ۵۰ میلیون و ۶۰۰ هزار نفر شب اقامت در نوروز خبر داد.
او مازندران، خراسان رضوی، گیلان، هرمزگان، فارس، اصفهان، بوشهر، یزد، خوزستان و تهران را پرسفرترین استان‌ها در تعطیلات نوروز امسال معرفی کرد.
به گزارش ایسنا، سیدمصطفی فاطمی، مدیرکل توسعه گردشگری داخلی در نشست خبری عملکرد ستاد مرکزی هماهنگی که با حضور معاونان وزارت راه و شهرسازی، معاون وزارت کشور، رییس سازمان اورژانس، پلیس راهور ناجا و جمعیت هلال‌احمر برگزار شد، اعلام کرد: مجموع آمار اقامت شبانه مسافران نوروز از ۲۶ اسفندماه ۱۴۰۰ تا ۱۳ فروردین‌ماه در اقامتگاه‌های رسمی، ۵۰ میلیون و۶۳۳ هزار و ۲۹۶ نفر شب بوده است.
به گفته او، مازندران، خراسان رضوی، گیلان، هرمزگان، فارس، اصفهان، بوشهر، یزد، خوزستان و تهران بیشترین اقامت را در نوروز داشتند و برای نخستین‌بار تهران در بین ۱۰ استان پرسفر قرار گرفته است.
او افزود: استان‌های بوشهر، هرمزگان، گیلان، لرستان، تهران، البرز، کردستان، خراسان جنوبی و فارس، نوروز امسال در قیاس با تعطیلات نوروز سال‌های ۹۸ و ۹۷ با رشد اقامت مواجه شده‌اند.
به گفته فاطمی، آمار اقامت در نوروز امسال در مقایسه با میانگین اقامت در تعطیلات نوروز سال‌های ۹۷ و ۹۸ حدود ۶۷ درصد رشد داشته است.
او با اشاره به پیش‌بینی سونامی سفر از ماه‌ها پیش و برنامه‌ریزی این ستاد از آبان‌ماه، گزارشی از اقدامات انجام‌شده ارائه کرد و یادآور شد: در دو سال کرونا بخش عمده تأسیسات گردشگری با مشکلات زیادی مواجه شده و برخی از چرخه خدمات خارج شده بودند و اولویت رسیدگی و ساماندهی این زیرساخت‌ها بود.
مردم در نوروز چقدر سفر داخلی و خارجی رفتند
شهریار افندی‌زاده ـ سرپرست معاونت حمل و نقل وزارت راه و شهرسازی در ستاد سفر ـ نیز در این نشست اعلام کرد: ۵۲ میلیون و ۷۷۱هزار و ۷۴۸ تردد جاده‌ای خودرو بین استان‌ها از ۲۵ اسفندماه ۱۴۰۰ تا ۱۳ فروردین‌ماه ۱۴۰۱ ثبت شده است که نسبت به مدت مشابه سال قبل ۴۱درصد رشد داشته که میانگین تردد روزانه بین استانی ۲ میلیون و ۲۰۰هزار وسیله نقلیه بوده و ۲۸ اسفند ۱۴۰۰، بیشترین تردد جاده‌ای در کشور ثبت شده است.
به گفته او، خوزستان با ۱۶۷درصد، بوشهر با ۱۰۹درصد، اصفهان با ۷۸درصد، خراسان رضوی با ۷۳درصد و هرمزگان با ۷۱درصد بیشترین رشد ترددهای بین‌استانی را در نوروز امسال داشتند.
افندی‌زاده با بیان این‌که ۹۰ درصد سفرها از طریق حمل‌ونقل جاده‌ای انجام می‌شود، افزود: پنج میلیون و ۴۳۸ هزار و ۲۳ نفر تا روز سیزدهم فروردین‌ماه با وسایل نقلیه‌ای عمومی جاده‌ای جابه‌جا شده‌اند که نسبت به نوروز گذشته ۱۷ درصد رشد را نشان می‌دهد.
به گفته او، آزادراه‌های شمالی و جنوبی بیشترین تردد جاده‌ای را در نوروز امسال داشتند.
سرپرست معاونت حمل و نقل وزارت راه و شهرسازی ادامه داد: از ۲۵ اسفند ۱۴۰۰ تا ۱۳ فروردین ۱۴۰۱، پنج میلیون و ۸۴۸هزار و ۴۸ مسافر در مسیر دریایی جابه‌جا شده‌اند که نسبت به مدت زمان مشابه سال گذشته حدود ۳۰۰ درصد رشد داشته است.
او افزود: یک میلیون و ۲۸۳هزار نفر در این مدت نیز از طریق خطوط ریلی جابه‌جا شدند که نسبت به مدت زمان مشابه گذشته ۴۷ درصد رشد داشته است. در بخش حمل و نقل هوایی نیز، در هر دو مسیر داخلی و خارجی، در مجموع دو میلیون و ۱۹۵هزار و ۱۶۶ مسافر جابه‌جا شده‌اند که نسبت به نوروز سال قبل ۵۴ درصد رشد را نشان می‌دهد.
افندی‌زاده گفت: فقط از طریق فرودگاه امام (ره) که بیشترین سفرهای خارجی انجام می‌شود، ۴۱۳هزار و ۲۲ مسافر تا ۱۳ فروردین ۱۴۰۱ جابه‌جا شدند که نسبت به مدت مشابه سال قبل ۲۵۴درصد رشد داشته است.
سرپرست معاونت حمل و نقل وزارت راه و شهرسازی درباره سفرهای خارجی از مرزهای زمینی به ایسنا گفت: مرزهای زمینی تا روز سیزدهم فروردین‌ماه سال ۱۴۰۱ با ۴۶۳ هزار و ۶۰۹ ورود و خروج مواجه بودند که تزریق دو دز کامل واکسن کرونا و یا همراه داشتن گواهی منفی تست PCR شرط ورود و خروج از این مرزها بود. کنترل این مدارک در روزهای نخست سفرها، ‌تجمعی را در مرزهای زمینی ایجاد کرد که به تدریج رفع شد.
افندی‌زاده مرز بازرگان (به سمت ترکیه) را پرترددترین مرز زمینی در تعطیلات نوروز اعلام کرد و افزود:‌ تا روز ۱۴ فروردین‌ماه مرز بازرگان با ۸۹ هزار و ۴۹۰ نفر ورودی و خروجی در صدر بوده است و پس از آن به ترتیب مرزهای رازی (به سمت ترکیه) با ۷۷ هزار و ۹۹۹ نفر ورودی و خروجی و دوقارون (از سمت افغانستان) با ۷۲ هزار و ۲۸۲ ورودی و خروجی، پرترددترین مرزهای زمینی بوده‌اند.
او با اشاره به نظارت و کنترل بر قیمت‌ها در تطعیلات نوروز، درباره تخلفاتی که در این بخش رخ داده است،‌ در پاسخ به سوال ایسنا، گفت: درباره مسیرهای خارجی با توجه به این‌که شرکت‌های هواپیمایی زیرمجموعه سازمان هواپیمایی ایران نیستند، نمی‌توان نظارتی داشت اما درباره ایرلاین‌های داخلی در آبان‌ماه ۱۴۰۰ نرخ‌نامه‌ای تصویب شد که در سایت وزارت راه نیز وجود دارد و اگر شرکتی بالاتر از آن نرخ‌ها داده باشد تخلف کرده است.
مرگ ۷۴۶ نفر در جاده‌ها فقط در ۱۸ روز نوروز
همچنین سرهنگ عین‌الله جهانی ـ معاون اجتماعی و فرهنگی پلیس راهور ناجا ـ آمار فوتی‌های سوانح جاده‌ای در تعطیلات نوروز را ۷۴۶ نفر اعلام کرد و گفت: تعداد جان‌باختگان با وجود بیش از ۵۰ درصد رشد تردد جاده‌ای، نسبت به مدت زمان مشابه سال گذشته، ۲۶ درصد کاهش داشته است.
او یادآور شد: آمار پلیس درباره تصادف مربوط به سر صحنه نمی‌شود، بلکه از سامانه جامع ستاد ناجا استخراج شده است که بعد از صحنه و ورود پرونده به کلانتری و مراجع قضایی ثبت می‌شود و طبیعتاً پزشکی قانونی آماری که می‌دهد می‌تواند افزایش داشته باشد،‌ ولی آمار سامانه ستاد ناجا نزدیک‌ترین آمار به پزشکی قانونی است.
سرهنگ جهانی به ایسنا گفت: تصادفات درون‌شهری در نوروز امسال به نسبت مدت مشابه گذشته ۵۰ درصد و سوانح جاده‌ای برون‌شهری ۱۵ درصد کاهش داشته است.
معاون اجتماعی و فرهنگی پلیس راهور ناجا افزود: بیشترین علت تصادف‌ها، بی‌توجهی به جلو، سرعت غیرمجاز و سبقت غیرمجاز بوده است. واژگونی خودرو نیز ۳۰ درصد سوانح جاده‌ای را به خود اختصاص داده و چهارمین علت تصادف‌ها بوده است.
به گفته او، در این مدت، ۳۵ هزار وسیله نقلیه توقیف شده‌اند که از سه ساعت تا پایان تعطیلات متناسب با نوع تخلف آن‌ها بوده است.
او با اشاره به شرایط ویژه امسال با وقوع برودت هوا که باعث شد محورهای جنوبی با سفرهای بیشتری مواجه شوند و از طرفی ماه رمضان که میل به سفر در نوروز را افزایش داد، گفت: در نوروز امسال ترددهای جاده‌ای بیش از ۵۰ درصد افزایش داشته که در مقایسه با سال ۹۹ حدود ۲۴۰ درصد رشد داشته و در مقایسه با نوروز سال ۹۸، ۲۰ درصد کاهش را نشان می‌دهد.
بنابر اعلام معاون اجتماعی و فرهنگی پلیس راهور ناجا، مازندران و گیلان،‌ خراسان رضوی، اصفهان، فارس، هرمزگان و همدان بیشترین تردد جاده‌ای را به خود اختصاص داده‌اند و بیشترین خروجی خودروها نیز به استان تهران اختصاص داشته است.
به گفته سرهنگ جهانی، از ۲۵ اسفند ۱۴۰۰ تا ۱۳ فروردین‌ماه، بیش از پنج میلیون و ۵۰۰ خودرو با پلاک و تلفن همراه با پیش‌شماره تهران در نوروز از این استان خارج شده‌اند که این آمار بی‌سابقه‌ای بوده است.
او همچنین اظهار کرد: در حوزه راهیان نور تا الان مورد تصادفی به پلیس گزارش نشده است.
معاون اجتماعی و فرهنگی پلیس راهور ناجا همچنین درباره پیامکی که پیش از آغاز تعطیلات نوروز برای حدود دوهزار راننده با هشدار به آن‌ها به عنوان راننده پرخطر فرستاده شد،‌ توضیح داد: بعضی‌ها شکایت می‌کردند که پرخطر نیستند، اما در بررسی مشخص می‌شد که رانندگانی که این پیامک را دریافت کرده‌اند در یک سال گذشته، یک مورد از تخلفات ۲۰ گانه را انجام داده‌اند، بنابراین از نظر پلیس راننده پرخطر محسوب می‌شدند. فرستادن آن پیامک در کاهش سوانح جاده‌ای بسیار تاثیرگذار بود.
سرهنگ جهانی همچنین گفت: پلیس برای رانندگان بدون تخلف و تصادف، جایزه تعیین کرده است که از طریق قرعه‌کشی این رانندگان را انتخاب می‌کند.
آمار نگران‌کننده غرق‌شده‌ها در نوروز
جعفر میعادفر ـ رییس سازمان اورژانس کشور ـ در نشست خبری عملکرد نوروزی ستاد مرکزی هماهنگی خدمات سفر با اشاره به ۱۹ درصد رشد ماموریت‌های اورژانس کشور در نوروز، گفت: متاسفانه شمار غرق‌شدگان در نوروز امسال افزایش قابل ملاحظه‌ای داشته است. ۴۷ نفر جان خود را در سواحل هرمزگان، خوزستان، اردبیل و مازندران از دست دادند. همچنین تعداد ماموریت‌های اورژانس در حوادث ترافیکی با ۴۰ درصد رشد مواجه شد.
او در ادامه گزارش نوروزی اورژانس کشور، اظهار کرد: از ۲۵ تا ۱۳ فروردین‌ماه در یک‌هزار بیمارستان، به دو میلیون و ۹۰۰ هزار نفر خدمات درمانی داده شد که از این تعداد دو میلیون و ۳۰۰ هزار نفر، سرپایی درمان شدند و ۵۴ هزار نفر بستری شدند. خدمات بیمارستانی، ۱۸ درصد نسبت به سال گذشته رشد داشته است.
رییس سازمان اورژانس کشور با اشاره به انجام حدود ۱۱ هزار و ۸۲۳ بازرسی، در پاسخ به سوال ایسنا درباره میزان تخلفات در این بخش، گفت: از این میان ۳۵۱ مورد به مراجع قضایی معرفی شده‌اند و ۹۵ مورد نیز پلمب شده است. ۲۰۷ مجموعه بین‌راهی نیز در نوروز پلمب شده است. از ۸۲۶۴ بازرسی پایانه‌های مسافری، ۲۲۲ مورد به مراجع قضایی معرفی شده‌اند و دو واحد هم پلمب شده است. درحوزه بهداشت غذا نیز ۲۶۸۸ مجموعه پلمب شده و نزدیک به ۱۴ هزار و ۵۰۰ مرکز هم به مراجع قضایی معرفی شده‌اند.
به گفته او، بیش از ۴۰۰ ایستگاه سلامت در مبادی ورودی و خروجی شهرها ایجاد شده بود که به بیش از ۲۰ هزار نفر خدمات بهداشتی و درمانی در این ایستگاه‌ها داده شده است.
امداد و نجات ۱۷ هزار نفر در راهیان نور
محمدباقر محمدی ـ معاون امداد و نجات جمعیت هلال‌احمر ـ نیز گزارش کرد که از ۲۵ اسفند ۱۴۰۰ تا ۱۳ فروردین ۱۴۰۱ دو هزار و ۶۴۱ مورد عملیات امداد و نجات در کشور انجام شده است که رشد ۸۰ درصدی را نسبت به مدت مشابه سال قبل نشان می‌دهد. در استان‌های خوزستان، اصفهان، مازندران و فارس نیز بیشترین عملیات امداد و نجات انجام شده است.
او افزود: امدادرسانی به ۳۸هزار نفر در نوروز ۱۴۰۱ ثبت شده است و به سه‌هزار و ۶۴۵ نفر نیز اسکان اضطراری داده شد.
معاون امداد و نجات سازمان جمعیت هلال‌احمر همچنین گفت: امسال در حوزه راهیان نور، ۱۷هزار و ۱۰۴ نفر از خدمات امدادی جمعیت هلال‌احمر استفاده کردند.
آماری از تخلفات نوروزی؛ تعطیلی ۱۵۰ واحد گردشگری
یحیی نقی‌زاده محجوب ـ مدیرکل نظارت و ارزیابی خدمات گردشگری کشور ـ هم از تعلیق و تعطیلی حدود ۱۵۰ واحد خدماتی گردشگری در تعطیلات نوروز امسال پس از شکایت، خبر داد.
او افزود: از ۲۵ اسفندماه تا ۱۳ فروردین‌ماه بیش از ۹۵ هزار تماس با سامانه ۰۹۶۲۹ گرفته شد که حدود ۱۷۰۰ مورد آن شکایت بود که از این تعداد ۴۹۳ مورد مربوط به اماکن اقامتی، ۳۳۴ مورد دفاتر خدمات مسافرتی، ۱۷۸ مورد اماکن گردشگری، ۱۰۱ مورد اماکن پذیرایی و ۵۰۰ مورد به سایر اماکن اختصاص داشت.
نقی‌زاده گفت: یک‌هزار و ۵۱۵ مورد تذکر، ۲۹۷ مورد اخطار، ۱۴۷ مورد تعلیق و تعطیلی واحدها و بیش از ۷۰۰ مورد پیشنهاد تشویق داشته‌ایم.
آسیب‌های سفرهای نوروزی؛ از تصادف‌های جاده‌ای تا کم‌کاری برخی
علی‌اصغر شالبافیان ـ معاون گردشگری و رییس ستاد هماهنگی خدمات سفر ـ‌ نیز در این نشست، بیشترین آسیب‌های نوروز را که احصاء شده است، خلاء برخی نهادها و سازمان‌ها در این ستاد برای مدیریت سفر و کنترل قیمت‌ها و همچنین رفع مشکل نقدینگی در برخی استان‌ها و شهرها که نوروز امسال با آن مواجه شدیم، سوانح جاده‌ای، نبود توزیع زمانی سفر و کم‌کاری برخی دستگاه‌ها برای معرفی مقاصد و تامین زیرساخت خدماتی برشمرد و گفت: وزارت میراث فرهنگی، گردشگری و صنایع دستی ضمن پیگیری این کاستی‌ها، به سمت توسعه اقامتگاه‌های ارزان‌قیمت جهت‌گیری خواهد کرد و حتما منابع یارانه‌ای خود را به تجهیز و بازسازی این نوع اقامتگاه‌ها اختصاص می‌دهد.
معاون گردشگری همچنین به هم‌افزایی بین ۲۳ دستگاه عضو ستاد خدمات سفر اشاره کرد و پیشگیری از سوانحی همچون افزایش آمار مسمومیت‌های ناشی از گاز در چادرهای مسافرتی، تصادفات جاده‌ای و اسکان اضطراری مسافران به‌ویژه در استان‌هایی مثل خراسان رضوی و فارس را که وضعیت بحرانی پیدا کرده بودند و دفاع از حقوق مسافران را از جمله نتایج این هم‌افزایی دانست.
او همچنین درباره نقدی که نسبت به آماده نبودن برخی استان‌ها در نوروز امسال و نبود مدیریت شد و برنامه این ستاد برای تعطیلات پیش ‌رو اظهار کرد: شرایط این‌طور نبود که ما تا آخرین لحظه منتظر نوروز مانده باشیم، از آبان‌ماه با استانداران جلسه داشتیم،‌ اما چاره کارِ مدیریت سفر را در دائمی شدن ستاد خدمات سفر می‌دانیم.
رییس ستاد هماهنگی خدمات سفر با تاکید بر این‌که توزیع مکانی را در دستور کار قرار داده‌ایم، افزود: البته درباره توزیع زمانی سفر نیازمند تصمیم‌های حاکمیتی هستیم و مقرر شده است پیشنهاد ستاد برای سامان‌دهی تعطیلات و سفر ارائه شود تا شاهد بهره بردن مسافران در طول سال از جاذبه‌های گوناگون گردشگری کشور باشیم.
شالبافیان همچنین به آمار پربازدیدترین مجموعه‌های تاریخی در نوروز امسال اشاره کرد و تعداد بازدیدها در پنج روز نخست نوروز را برابر با کل آمار بازدیدهای نوروز ۱۴۰۰ دانست و در ادامه، حافظیه، تخت جمشید، سعدیه، عالی‌قاپو و کاخ سعدآباد را به ترتیب پربازدیدترین اماکن در نوروز امسال اعلام کرد.
معاون گردشگری درباره آمار مسافران خارجی از ابتدای امسال نیز اظهار کرد: این آمار در پایان فروردین‌ماه اعلام خواهد شد. با توجه به این‌که سال گذشته این موقع ویزای توریستی ایران به خاطر کرونا صادر نمی‌شد، طبیعی است که امسال آمار مسافران خارجی نسبت به نوروز گذشته افزایش داشته باشد
وزارت کشور دنبال سامان‌دهی تعطیلات و توزیع سفرها
همچنین مهدی جمالی‌نژاد ـ معاون عمرانی وزیر کشور و رییس سازمان شهرداری‌ها و دهیاری‌ها ـ در نشست خبری عملکرد ستاد مرکزی هماهنگی خدمات سفر یادآور شد که پیش از آغاز تعطیلات بیش از ۱۳۰۰ جلسه با استانداران،‌ شهرداران و دهیاران برگزار شد و در ادامه، تمرکز این سازمان و وزارت کشور را بر توزیع مکانی سفر همسو و همراه با ستاد خدمات سغر اعلام کرد و لازمه این کار را سامان‌دهی تعطیلات و شناسایی نقاط کمتر شناخته‌شده دانست.                           ",https://www.asriran.com/003UpH
833482,۱۴۰۱/۰۱/۱۵,حوادث,فوت جوانی بر اثر سقوط از پاراگلایدر در گلستان,سرپرست مرکز فوریت های پزشکی گلستان با اشاره به اینکه این جوان متولد ۱۳۷۴ بود، خاطر نشان کرد: در این حادثه خلبان پاراگلایدر آسیب ندید، ولی سقوط از ارتفاع ۱۰۰ متری منجر به فوت همراه شد.,"سرپرست مرکز مدیریت حوادث و فوریت های پزشکی استان گلستان از جان باختن جوان مشهدی به دلیل سقوط از پاراگلایدر خبر داد.
به گزارش ایسنا؛ محمدجواد مقسمی، در جمع خبرنگاران، اظهارکرد: بر اثر حادثه ای را که ظهر روز طبیعت (سیزده‌بدر) در شهرستان رامیان رخ داد، یک نفر بر اثر سقوط از پاراگلایدر جان خود را از دست داد.
وی با بیان اینکه در پی تماس های مردمی، وقوع این حادثه در ساعت ۱۲ و ۲۴ دقیقه روز مذکور در مرکز اورژانس ثبت شد، ادامه داد: این جوان بر اثر جدا شدن کیسه سقوط می کند که متاسفانه در همان لحظات اولیه جان خود را از دست می‌دهد.
سرپرست مرکز فوریت های پزشکی گلستان با اشاره به اینکه این جوان متولد ۱۳۷۴ بود، خاطر نشان کرد: در این حادثه خلبان پاراگلایدر آسیب ندید، ولی سقوط از ارتفاع ۱۰۰ متری منجر به فوت همراه شد.
به گزارش ایسنا، ""پاراگلایدر"" به یک چتر و مجموعه‌ای از تجهیزات گفته می‌شود که خلبان می‌تواند با دویدن و استفاده از انرژی ماهیچه‌ای و بهره گیری از نیروی جاذبه و باد، نیروی پیشرانه اولیه را ایجاد تا بر جاذبه زمین غلبه کرده و پرواز کند.                           ",https://www.asriran.com/003UpG
833480,۱۴۰۱/۰۱/۱۵,اجتماعی ,کشت برنج و سیب زمینی در لرستان ممنوع است,رییس سازمان جهاد کشاورزی لرستان: رهاسازی آب سد ایوشان پس‌ از ممنوعیت کشت برنج انجام شود تا جلوی هر گونه کشت این محصول در این منطقه گرفته شود.,"رییس سازمان جهاد کشاورزی لرستان گفت: کشت برنج و سیب زمینی در شهرستان‌های این استان ممنوع است و با توجه به کمبود آب با متخلفان برخورد قانونی خواهد شد.
به گزارش ایرنا، سید عماد شاهرخی روز دوشنبه در جلسه کارگروه سازگاری با کم‌آبی، تعیین الگوی کشت و برنامه‌ریزی جهت مدیریت خشکسالی امسال در لرستان که در سالن جلسات استانداری برگزار شد، اظهار داشت: نرخ‌گذاری دلالان برای اراضی کشاورزی استان قابل پذیرش نیست و این واسطه‌ها با اجاره زمین‌های کشاورزی موجب اختلال در وضعیت آبی این استان شده‌اند و باید ضمن شناسایی از ورود و انعقاد هر گونه قراردادی با آنها جلوگیری شود.
وی به لزوم نصب کنتور هوشمند در دورود اشاره کرد و افزود: تعداد چاه‌های غیرمجاز در این شهرستان زیاد است و باید از احداث چاه‌های آب غیرمجاز در دورود جلوگیری کرد.
رییس سازمان جهاد کشاورزی لرستان با تاکید بر وجود همدلی بین مسوولان این استان برای جلوگیری از کشت برنج عنوان کرد: باید اطلاع‌رسانی درستی به کشاورزان برای ممنوعیت کشت این محصول اعلام شود تا همانند سال گذشته متحمل خسارت نشوند.
وی با بیان اینکه جلسه‌ای با مدیران امور آب و جهاد کشاورزی شهرستان‌ها برای کاهش تنش خشکسالی شد، گفت: الگوی کشتی از سوی وزارت جهاد کشاورزی تعریف شده‌است و طبق این الگو باید محصولات استراتژیک را کشت کنیم و سهمیه‌ای نیز برای استان لحاظ شده‌ است.
وی افزود: کشت سهمیه‌ تعریف‌ شده در این استان با توجه به بی‌آبی امکان‌پذیر نیست و باید دلایل خود را به این وزراتخانه ارائه دهیم.
وی با اشاره به لزوم همکاری مسوولان شهرستان‌ها و مدیریت آب‌ منطقه‌ای لرستان گفت: لازم است که ممنوعیت انتقال آب به اراضی دیم در این استان اجرا و نیز از احداث لوله و تجهیزات برای انتقال آب به این اراضی جلوگیری شود.
رییس سازمان جهاد کشاورزی لرستان تصریح کرد: رهاسازی آب سد ایوشان پس‌ از ممنوعیت کشت برنج انجام شود تا جلوی هر گونه کشت این محصول در این منطقه گرفته شود.
شاهرخی تصریح کرد: باید یک وحدتی بین همه مسوولان در این زمینه ایجاد شود تا بتوانیم امسال از این خشکسالی به خوبی عبور کنیم.
وی تاکید کرد: چاه‌های غیر مجاز توسط آب منطقه ای استان باید پر شوند و نصب کنتور هوشمند یک امر ضروری است.                           ",https://www.asriran.com/003UpE
833479,۱۴۰۱/۰۱/۱۵,سیاسی,استاندار خراسان رضوی: رسانه‌ها می‌خواهند حواشی ورزشگاه امام رضا(ع) را به نماینده ولی فقیه نسبت دهند/  ایشان اصلا در آن‌ مقطع در استان حضور نداشت,استاندار خراسان رضوی با بیان اینکه برگزاری مسابقه تیم ملی فوتبال در مشهد مقدس حسن ختام بازی‌های این تیم قبل از حضور در جام جهانی بود، گفت: برگزاری این مسابقه در مشهد به منظور برخورداری تیم‌های ملی فوتبال ایران و لبنان از یک فیض معنوی انجام شد.,"استاندار خراسان رضوی گفت: باید حرمت امام هشتم در این شهر حفظ شود. بنابراین اگر بحثی در ارتباط با موضوعات مختلف مطرح می‌شود، به دلیل لزوم حفظ این حرمت است و نمی‌توان آن را به دستور شخص خاصی مرتبط دانست.
به گزارش ایسنا؛ یعقوبعلی نظری در جمع خبرنگاران در خصوص حواشی ورزشگاه امام رضا، اظهار کرد: تصمیماتی که در خصوص بازی تیم‌های ملی فوتبال ایران و لبنان گرفته شده بود، استانی نبود. حضور تماشاگران به تصمیم ستاد ملی کرونا انجام شد و تعیین تعداد و ترکیب تماشاگران نیز بر عهده وزارت ورزش و فدراسیون فوتبال بود. آنچه که به استان مربوط می‌شد، برگزاری مسابقه بر اساس تصمیمات اتخاذ شده بود.
وی افزود: در رسانه‌ها می‌خواهند حواشی ورزشگاه امام رضا(ع) را به نماینده ولی فقیه در استان نسبت دهند، در حالی که ایشان اصلا در آن‌ مقطع در استان حضور نداشت.
استاندار خراسان رضوی با بیان اینکه برگزاری مسابقه تیم ملی فوتبال در مشهد مقدس حسن ختام بازی‌های این تیم قبل از حضور در جام جهانی بود، گفت: برگزاری این مسابقه در مشهد به منظور برخورداری تیم‌های ملی فوتبال ایران و لبنان از یک فیض معنوی انجام شد.
نظری با بیان اینکه در مشهد همه امور باید حول فرهنگ رضوی رقم بخورد، عنوان کرد: باید حرمت امام هشتم در این شهر حفظ شود. بنابراین اگر بحثی در ارتباط با موضوعات مختلف مطرح می‌شود، به دلیل لزوم حفظ این حرمت است و نمی‌توان آن را به دستور شخص خاصی مرتبط دانست. متاسفانه به دلیل عدم رعایت الزاماتی که تصمیم گرفته شد، اتفاقاتی رخ داد.                           ",https://www.asriran.com/003UpD
833478,۱۴۰۱/۰۱/۱۵,فرهنگی/هنری,کیهان کلهر و پاکسازی طبیعت از زباله های سیزده بدر (+عکس و فیلم),کیهان کلهر موسیقدان و نوازنده مطرح کمانچه در روز 14 فروردین همراه با تنی چند از دوستانش به جمع آوری زباله های روز 13 بدر پرداختند .,"کیهان کلهر موسیقدان و نوازنده مطرح کمانچه در روز 14 فروردین همراه با تنی چند از دوستانش به جمع آوری زباله های روز 13 بدر (روز طبیعت) پرداختند .
به گزارش عصر ایران زهره سلطان آبادی (همسر کیهان کلهر) در صفحه اینستاگرامش نوشت: 
چهاردهم فروردینروز پاکسازی طبیعت از زباله‌هایی که برخی هموطنان در ""روز طبیعت"" از خود، سفره‌ها، قلیانها و منقل‌هایشان بجا نهاده‌اند.بسیار ممنونم از بزرگوارانی که ""کیهان کلهر"" را درین روز تنها نگذاشتند.دوستان باشگاه سوارکاری شبدیز، برادرم پیمان، آقای حسین گودرزی، آقای فرهنگ فاضلی، آقای علی قورچیان، آقای علی پیروزی و خانم بهاور و آقای سامان مرادیفر، گلناز خانم مرادیفر، آقای موعود و جناب رامین حکمت‌آرا، آقای مصطفی سالمی و شیما قدیمی جانم و خانم الهه عسگری و آقای فرزاد شمس، خانم و آقای گلبوستانی، آقا ذکی و مدیریت شهرک حافظیه.‌
 

  

    کد ویدیو  دانلود    فیلم اصلی          
معلم عزیز آقای علیرضا امتیاز که سفرش را بتاخیر انداخت، استاد بزرگوار کاوه فرهادی، استاد محمد درویش و بانو شقایق که سخاوتمندانه عشق را نثار خاک و آب کرده‌اند.‌و استاد محمود دولت‌آبادی و همسر زیبایشان آذر خانم که با چای خوشرنگ خستگی از تنمان زدودند.‌و همه رهگذران و هموطنانی که بما پیوستند.از ایران وایا که کیسه زباله و دستکش در اختیارمان گذاشت و همراهمان قدم به قدم ایستاد.‌‌و در آخر متشکریم از آن آقایی که چادر نارنجی علم کرده بود و ضمن تماشای تلاش چند ساعته ما، کیسه زباله‌‌اش را جلوی چشم همه به آب پرت کرد!
 

 
                           ",https://www.asriran.com/003UpC
833476,۱۴۰۱/۰۱/۱۵,بین الملل,فرمان پوتین برای محدود کردن ویزای ورود شهروندان کشورهای «غیر دوست» به روسیه,بر اساس این فرمان، تعدادی از مفاد توافقنامه‌های مربوط به تسهیل روادید روسیه با اتحادیه اروپا، نروژ، دانمارک، ایسلند، سوئیس و لیختن اشتاین به حالت تعلیق درآمده است.,"رئیس‌جمهور روسیه فرمانی را امضا کرد که بر اساس آن محدودیت‌هایی برای اعطای ویزای ورود به روسیه برای شهروندان کشورهای «غیردوست» اعمال می‌شود.

به گزارش ایسنا، به نقل از روسیا الیوم، ولادیمیر پوتین، رئیس جمهور روسیه امروز (دوشنبه) فرمانی را امضا کرد که به عنوان یک اقدام تلافی جویانه، اعطای ویزای ورود به روسیه برای کشورهای غیردوست محدود می‌شود.
این فرمان «بر اساس نیاز به اتخاذ تدابیر فوری برای پاسخ به اقدامات غیردوستانه اتحادیه اروپا» امضا شده است.
بر اساس این فرمان، تعدادی از مفاد توافقنامه‌های مربوط به تسهیل روادید روسیه با اتحادیه اروپا، نروژ، دانمارک، ایسلند، سوئیس و لیختن اشتاین به حالت تعلیق درآمده است.
پوتین به وزارت امور خارجه دستور داد که محدودیت‌های شخصی برای ورود اتباع خارجی و افراد بدون تابعیت که مرتکب اقدامات غیردوستانه می‌شوند به کشور روسیه اعمال کند.
                           ",https://www.asriran.com/003UpA
833475,۱۴۰۱/۰۱/۱۵,اجتماعی ,سرپرست فرمانداری مریوان: این مردم شایسته این همه مشکل، عقب ماندگی و گرفتاری نیستند,باید کارها را جلو برد، چرا که این مردم شایسته این همه مشکل و عقب ماندگی و گرفتاری نیستند و مدیرانی که توسعه محور فکر نکنند، جایی در ادارات شهرستان ندارند.,"سرپرست فرمانداری مریوان گفت: اگرچه رسیدگی به کار ارباب رجوع وظیفه مدیران است اما نباید دچار روزمرگی شوند، بلکه نیاز است چالش‌های حوزه کاری خود را رفع و زمینه رضایت مردم را فراهم کنند.


به گزارش ایرنا، اسماعیل احمدی روز دوشنبه در جلسه شورای اداری مریوان اظهار داشت: ما از مدیران کار می خواهیم، چرا که صحبت‌های شعارگونه و آرمان گرایانه به درد مردم نمی‌خورد.
وی با اشاره به مردمی بودن دولت سیزدهم، ارتباط مدیران با مردم را ضروری دانست و افزود: هفته آینده بنده اولین جلسه دیدار مردمی را خواهم داشت و مدیران دستگاه ها نیز باید این رویه را در پیش بگیرند.
سرپرست فرمانداری مریوان خواستار دیدار مدیران با خانواده های شهدا و توجه به آنان شد و اضافه کرد: فراهم کردن زمینه اشتغال هم باید از مهمترین رویکردهای دستگاه ها و مدیران باشد.
احمدی بر لزوم تلاش برای تحقق شعار سال تاکید کرد و گفت: در نیمه اول امسال، پارک علم و فناوری مریوان به بهره برداری می رسد تا به بستری برای فعالیتهای تولیدی دانش بنیان جوانان این شهرستان تبدیل شود.
وی از مدیران خواست حواشی را رها کرده و به فکر کار و خدمت به مردم باشند و ادامه داد: توسعه اصلی ترین موضوع و رویکرد بنده و مدیران این شهرستان است و این مهم با توجه به ظرفیت های فرهنگی، انسانی و محلی قابل تحقق است.
سرپرست فرمانداری مریوان با بیان اینکه از ظرفیت های این شهرستان به خوبی استفاده نشده است، افزود: معتقدم توسعه با محوریت مردم و علاقه مندی و مطالبات آنان اتفاق می افتد.
احمدی با اشاره به اینکه فرصت آزمون و خطا نداریم، اظهار داشت: باید کارها را جلو برد، چرا که این مردم شایسته این همه مشکل و عقب ماندگی و گرفتاری نیستند و مدیرانی که توسعه محور فکر نکنند، جایی در ادارات شهرستان ندارند.
ضرورت ایجاد اشتغال و ممانعت از مهاجرت جوانان
امام جمعه مریوان هم ضمن تبریک حلول ماه رمضان و ضرورت استفاده از برکات این ماه به روز ۱۲ فروردین اشاره کرد و گفت: امام راحل در خصوص جمهوریت نظام، رفراندمی را در این روز برگزار کرد و مردم نیز با قاطعیت به جمهوری اسلامی رای آری دادند.
ماموستا مصطفی شیرزادی با بیان اینکه مسوولان نباید خود را برتر از مردم بدانند، افزود: مدیران و روسا باید بدانند که فلسفه وجودی آنان مردم و خدمت ملت است.
وی به وجود مشکلات زیاد در شهرستان مریوان اشاره کرد و ادامه داد: بلاتکلیف بودن طرح کمربندی شهر مریوان، وضعیت نابسامان مرز باشماق و بیکاری و مهاجرت جوانان از مهمترین مشکلات مردم این شهرستان است که باید به آنها توجه شود.
امام جمعه مریوان خواستار برخورد قانونی با روزه خواری در ملا عام شد و افزود: رواج بدحجابی در جامعه شایسته کشور اسلامی نیست و باید با آن با برنامه ریزی درست برخورد کرد.
افزایش میزان رضایت مندی مردم در حوزه دادرسی الکترونیک
رییس دادگستری مریوان هم با بیان اینکه زمان پشت میز نشینی نیست باید در بین مردم و در کنار مردم باشیم، اضافه کرد: حفظ حقوق عامه مردم رویکرد دادگستری مریوان در سال ‌جاری خواهد بود و با ترک فعل مدیران برخورد قانونی می کنیم.
علیرضا جعفری با اشاره به بررسی و تعیین تکلیف سه هزار پرونده بلاتکلیف در مریوان، اظهار داشت: در حوزه دادرسی الکترونیک میزان رضایتمندی مردم از ۷۸ درصد در سالهای گذشته به ۹۴ درصد در سال ۱۴۰۰ رسیده است.
وی افزود: در آینده نزدیک با اختصاص نیروی انسانی به مجموعه دادگستری مریوان، خدمات رسانی به شهروندان را افزایش داده و رسیدگی پرونده ها را تسریع می بخشیم.
لزوم اجرای احکام بلاتکلیف توسط ادارات مختلف از جمله جهاد کشاورزی و منابع طبیعی، ضرورت اجرای احکام کمیسیون ماده ۱۰۰ در زمینه تخریب ساخت و سازهای غیرمجاز و اختصاص ۲ شعبه ویژه رسیدگی به پرونده های حوزه منابع طبیعی از جمله مواردی بود که رییس دادگستری مریوان به آن اشاره کرد.
شهرستان مریوان در ۱۱۰ کیلومتری غرب سنندج مرکز استان کردستان واقع شده است.

                           ",https://www.asriran.com/003Up9
833473,۱۴۰۱/۰۱/۱۵,اقتصادی,قیمت نان تغییر نکرده است / برخورد جدی تعزیرات با افزایش غیر قانونی,در رابطه با قیمت نان تغییری نداشته‌ایم و همان قیمت‌های قبلی پابرجاست. اگر در جایی با افزایش غیر قانونی قیمت نان مواجه شویم قطعا تعزیرات با این موارد برخورد جدی خواهد داشت.,"استاندار تهران با تاکید بر اینکه افزایش قیمت نان نداشته‌ایم و همان قیمت‌های قبلی پابرجاست، گفت: تعزیرات با هر گونه افزایش غیرقانونی قیمت نان برخورد جدی خواهد داشت.

به گزارش ایسنا، محسن منصوری در پایان جلسه کارگروه تسهیل و رفع موانع تولید استان تهران گفت: امروز نخستین جلسه کارگروه تسهیل و رفع موانع تولید با حضور روسای دستگاه‌های مرتبط برگزار شد و تلاش کردیم با توجه به نامگذاری سال جدید توسط مقام معظم رهبری به عنوان سال تولید، دانش بنیان، اشتغال آفرینی بازخوانی در خصوص برنامه‌های پیش رو در سال جاری داشته باشیم.
وی افزود: سال گذشته نیز جلسات کارگروه تسهیل و رفع موانع تولید به صورت مستمر برگزار شد و بسیاری از جلسات آن در محل شرکت‌ها و صنایع برپا می‌شد تا موضوعات آن‌ها در محل مورد رسیدگی قرار بگیرد.
منصوری ادامه داد: در سال گذشته بیش از ۱۱۰۰ مصوبه در ستاد تسهیل داشتیم که ۸۰ درصد این مصوبات اجرایی شده و تعداد زیادی از آن‌ها نیز در مسیر اجرا قرار گرفته است. بی تردید دستگاه‌های مختلف متناسب با شعار سال باید برنامه‌ای عملیاتی در حوزه تسهیل و رفع موانع تولید ارائه کنند.
استاندار تهران با تاکید بر اینکه نامگذاری سال توسط مقام معظم رهبری باید به عنوان فرمان سال مورد توجه قرار گیرد، افزود: بیانات رهبری در حقیقت باید توسط دستگاه‌ها به عنوان سرلوحه اقدامات قرار گیرد و راهبرد دستگاه‌ها با توجه به این فرمان تغییر کند. باید با تاکید بر دو مولفه دانش بنیانی و اشتغال آفرینی دستگاه‌ها در زمینه‌های مختلف برنامه خود را ارائه کنند.
وی افزود: سازمان صنعت، معدن و تجارت در این جلسه برنامه‌ای را ارائه کرد که پس از بحث و بررسی به تصویب رسید. بخش دیگری از این جلسه نیز درباره مشکلات صنایع مختلف با بانک‌ها بود که مقرر شد هفته آینده شورای هماهنگی بانک‌ها تشکیل جلسه دهد تا با بهره گیری از ظرفیت‌های خوب برای تسهیلات بانکی بتوان گامی در مسیر رشد و پیشرفت صنایع و اشتغال آفرینی برداشت. توقع از دستگاه‌های اجرایی، حرکت انقلابی و جهادی برای تحقق فرمان سال است.
منصوری تاکید کرد: در تهران همه زمینه‌های آبادانی و پیشرفت وجود دارد چراکه بازار گسترده و تقاضای بسیار مناسبی به همراه سرمایه‌های مناسب موجود است که در کنار یکدیگر همه بهانه‌ها برای تعلل در حوزه تولید و اشتغال زایی را از بین می‌برد. خوشبختانه سهم استان تهران در حوزه تولید و دانش بنیانی بیش از ۶۰ درصد در کشور است.
در حوزه شهرک‌های صنعتی و جهاد کشاورزی نیز برنامه‌های تشویقی تبیین شده که امیدواریم از این طریق شاهد رشد و پیشرفت در حوزه‌های مختلف باشیم. بخشی از مقدمات کار انجام شده است. برای مثال در خاوران سوله‌هایی که پیشتر ساخته شده بود مقرر شد تنها به صنایع دانش بنیان داده شود. بسیاری تصمیمات در آستانه عملیاتی شدن است و به زودی منتج به برداشته شدن گام‌های موثر خواهد شد.
استاندار تهران در پاسخ به سوالی در خصوص افزایش قیمت نان در استان تهران نیز گفت: در رابطه با قیمت نان تغییری نداشته‌ایم و همان قیمت‌های قبلی پابرجاست. اگر در جایی با افزایش غیر قانونی قیمت نان مواجه شویم قطعا تعزیرات با این موارد برخورد جدی خواهد داشت.
                           ",https://www.asriran.com/003Up7
833472,۱۴۰۱/۰۱/۱۵,اجتماعی ,پاسخ‌های‌‌ جالب‌ دانش‌آموزان‌ به‌ یک‌‌ سوال درباره بازگشایی مدارس (فیلم),نظرتان‌ در‌ مورد‌ حضوری‌شدن مدارس‌ چیست؟,کد ویدیو  دانلود    فیلم اصلی                                     ,https://www.asriran.com/003Up6
833471,۱۴۰۱/۰۱/۱۵,اجتماعی ,افزایش قابل ملاحظه‌ شمار غرق‌شدگان در نوروز,۴۷ نفر جان خود را در سواحل هرمزگان، خوزستان، اردبیل و مازندران از دست دادند. همچنین تعداد مأموریت‌های اورژانس در حوادث ترافیکی با ۴۰ درصد رشد مواجه شد.,"رییس سازمان اورژانس کشور از غرق شدن ۴۷ نفر در تعطیلات نوروز و رشد ۴۰ درصدی ماموریت های اورژانس در حوادث ترافیکی خبر داد.
به گزارش ایسنا، جعفر میعادفر در نشست خبری عملکرد نوروزی ستاد مرکزی هماهنگی خدمات سفر با اشاره به رشد ۱۹ درصدی ماموریت‌های اورژانس کشور در نوروز، گفت: متاسفانه شمار غرق‌شدگان در نوروز امسال افزایش قابل ملاحظه‌ای داشته است. ۴۷ نفر جان خود را در سواحل هرمزگان، خوزستان، اردبیل و مازندران از دست دادند. همچنین تعداد ماموریت‌های اورژانس در حوادث ترافیکی با ۴۰ درصد رشد مواجه شد.
او در ادامه گزارش نوروزی اورژانس کشور، اظهار کرد: از ۲۵ تا ۱۳ فروردین‌ماه در یک‌هزار بیمارستان، به دو میلیون و ۹۰۰ هزار نفر خدمات درمانی داده شد که از این تعداد دو میلیون و ۳۰۰ هزار نفر، سرپایی درمان شدند و ۵۴ هزار نفر بستری شدند. خدمات بیمارستانی، ۱۸ درصد نسبت به سال گذشته رشد داشته است.
رییس سازمان اورژانس کشور با اشاره به انجام حدود ۱۱ هزار و ۸۲۳ بازرسی، در پاسخ به سوال ایسنا درباره میزان تخلفات در این بخش، گفت: از این میان ۳۵۱ مورد به مراجع قضایی معرفی شده‌اند و ۹۵ مورد نیز پلمب شده است. ۲۰۷ مجموعه بین‌راهی نیز در نوروز پلمب شده است. از ۸۲۶۴ بازرسی پایانه‌های مسافری، ۲۲۲ مورد به مراجع قضایی معرفی شده‌اند و دو واحد هم پلمب شده است. درحوزه بهداشت غذا نیز ۲۶۸۸ مجموعه پلمب شده و نزدیک به ۱۴ هزار و ۵۰۰ مرکز هم به مراجع قضایی معرفی شده‌اند.
به گفته او، بیش از ۴۰۰ ایستگاه سلامت در مبادی ورودی و خروجی شهرها ایجاد شده بود که به بیش از ۲۰ هزار نفر خدمات بهداشتی و درمانی در این ایستگاه‌ها داده شده است.                           ",https://www.asriran.com/003Up5
833469,۱۴۰۱/۰۱/۱۵,فرهنگی/هنری,ناگفته‌های خالق ایرانی نماد جام‌جهانی ۲۰۲۲ قطر,فیفا بین طراحانی که خودشان انتخاب می‌کردند، یک رقابتی برگزار می‌کرد و از بین آن طرح‌های پیشنهادی، سه  مورد را که مورد تایید همه کارشناسانشان قرار می‌گرفت، انتخاب می‌کرد.,"در لحظاتی که ما شاهد مراسم قرعه‌کشی مرحله گروهی مسابقات فوتبال جام‌جهانی ۲۰۲۲ قطر بودیم تا حریفان تیم‌ملی کشورمان در این دوره از مسابقات را بشناسیم، در شروع مراسم از نماد جام‌جهانی ۲۰۲۲ هم رونمایی شد اما در آن لحظه، متوجه نشدیم که یک ایرانی آن را طراحی کرده است.

به گزارش ایسنا، روزنامه «خراسان» در ادامه نوشت: نمادی که خیلی زود سر از شبکه‌های اجتماعی درآورد و حتی شایعاتی هم درباره ماهیت آن منتشر شد؛ برخی آن را شبیه به یک روح و عده‌ای دیگر آن را «سفره ماهی در خلیج‌فارس» دانستند اما هیچ‌یک از این تفسیرها درباره «لعیب» درست نبود. لعیب در زبان عربی به معنای یک بازیکن فوق ماهر است که همه طرفداران فوتبال را به تماشای تکنیک‌های خودش خیره و البته دعوت می‌کند. نکته مهم درباره این طرح این است که یک گرافیست ایرانی، طراح آن بوده؛ «سیدحسین اجاقی» کسی است که نامش چند روز اخیر در رسانه‌ها منتشر شده و به‌عنوان طراح نماد جام جهانی معرفی می‌شود. یک دستاورد ویژه برای او که از سال‌ها پیش «کاراکتر دیزاینر» بود اما حالا برای اولین جام جهانی در غرب آسیا توانسته به موفقیتی ویژه و بزرگ برسد.
او در گفت‌وگو با ما از شروع ماجرای این طراحی، تماس امیر قطر با او، چالش‌های طراحی این نماد و ... می‌گوید.
از بچگی، عاشق نقاشی بودم
این گرافیست و تصویرساز جوان و بااستعداد در اولین سوال درباره این‌که از چه زمانی وارد حرفه طراحی شده، می‌گوید: «من از بچگی، عاشق نقاشی کشیدن بودم و سال ۸۴ یک دوره تخصصی طراحی را در بندرعباس گذراندم. از سال ۹۰، به‌صورت حرفه‌ای وارد حوزه طراحی شخصیت و نقاشی دیجیتال برای انیمیشن و بازی‌های رایانه‌ای شدم.» در خور ذکر است او در چندین پروژه انیمیشن سریالی و سینمایی در زمینه طراحی کاراکتر و فضا همکاری داشته است. همچنین طراحی و اجرای دو جلد کتاب مصور(کمیک استریپ) و طراحی مجموعه‌های استیکر برای چند برنامه پیام رسان فارسی از دیگر فعالیت‌های اوست.

فیفا یک سال‌ونیم پیش برایم یک ایمیل فرستاد
از او درباره این‌که ماجرای طراحی نماد جام‌جهانی قطر از چه زمانی شروع شد، می‌پرسم که می‌گوید: «روال طراحی نمادهای جام‌جهانی در دوره‌های قبلی مانند برزیل یا روسیه که اطلاعات دقیق‌تری درباره‌شان دارم، این‌طور بود که فیفا بین طراحانی که خودشان انتخاب می‌کردند، یک رقابتی برگزار می‌کرد و از بین آن طرح‌های پیشنهادی، سه  مورد را که مورد تایید همه کارشناسانشان قرار می‌گرفت، انتخاب می‌کرد. سپس فیفا، آن سه  طرح را در معرض ارزیابی عمومی قرار می‌داد و هرکدام که رای بیشتری می‌آورد، به نماد آن دوره تبدیل می شد که محصولات جام‌جهانی هم بر اساس همان نماد، تولید می‌شدند.
در همین زمینه، تقریبا یک سال و نیم پیش بود که من یک ایمیل از سمت کمیته عالی برگزاری جام‌جهانی دریافت کردم. این سازمان، کمیته‌ای مشترک شامل فیفا و مسئولان کشور میزبان جام‌جهانی یعنی قطر است. در این ایمیل اشاره شده بود که ما نمونه کارهای شما را دیدیم، مورد تایید و پسند ما قرار گرفته، بنابراین اگر علاقه‌مند هستید، طرح پیشنهادی خودتان را به عنوان نماد جام جهانی بکشید و برای ما ارسال کنید».
طرح اولیه من، جزء ۳ طرح برتر فیفا شد
این گرافیست درباره طرح اولیه‌ای که برای نماد جام‌جهانی قطر آماده کرده، می گوید: «من بعد از دریافت ایمیل کمیته برگزاری جام‌جهانی، برای همکاری اعلام آمادگی کردم و سپس آن‌ها یک پی‌دی‌اف هم فرستادند شامل این‌که طرح باید چه ویژگی‌هایی داشته باشد، چه ملاک‌هایی برای‌شان مهم است و تمایل دارند روی آن‌ها کار شود و یک سری استانداردها و ...  من همان موقع، طرح پیشنهادی خودم را شروع کردم و در نهایت یک نمادی را به آن‌ها ارائه دادم. آن نماد یک شاهین بود که به‌عنوان پرنده ملی کشور قطر شناخته می‌شود و روی آن در چندین مرحله خیلی کار کردم، اصطلاحا چکش‌کاری کردم تا به جمع‌بندی نهایی رسید و قرار شد به عنوان یکی از سه طرح نهایی و برتر، در رای گیری عمومی که توسط فیفا در شبکه‌های اجتماعی خودش برگزار می‌کرد، شرکت داده شود. گفته بودند که بر اساس این کاراکترها، انیمیشن‌هایی ساخته خواهد شد و مخاطبان با دیدن انیمیشن به این نمادها، رای خواهند داد. این ماجرا یک سال پیش اتفاق افتاد و قرار شد که نتیجه کار را به من اطلاع بدهند اما دو ماه از آن ماجرا گذشت و هیچ خبری نشد. من برای همان کمیته، ایمیلی ارسال کردم که گفتند کشور میزبان جام جهانی با رای‌گیری عمومی مخالفت کرده و ظاهرا خودشان یک طرحی دارند و می‌خواهند روی آن به عنوان نماد جام‌جهانی کار کنند».
امیر قطر خواسته بود که این نماد حتما توسط من طراحی شود
«اجاقی» ایمیلی را از فیفا دریافت می‌کند مبنی بر این که «کشور قطر هیچ‌کدام از سه طرح را نپذیرفت و قصد دارد نماد جام‌جهانی را خودش طراحی کند و این پروژه همین جا متوقف می‌شود.» او که احتمالا بعد از این ماجراها از انتخاب طرحش به عنوان نماد جام‌جهانی قطر ناامید شده، ادامه می‌دهد: «تقریبا یک ماه از دریافت پاسخ ایمیلم هم گذشت تا این که مجدد ایمیلی از سمت سرپرست بخش برندینگ کمیته عالی برگزاری جام‌جهانی به دستم رسید. در آن‌جا اشاره شده بود که ما خودمان ایده‌ای داریم و می‌خواهیم که شما روی آن کار کنید و طرح آن را به سرانجام برسانید. در ادامه من متوجه شدم که شخص امیر قطر، یک ایده پیشنهادی دارد که تقریبا همین لعیبی بود که الان ساخته شده و شما آن را در چند روز اخیر، بارها در رسانه‌ها دیدید. به من گفتند که امیر قطر طرح‌های من و بقیه طراح‌ها را دیده و خواسته که این ایده حتما به دست من اجرایی و نهایی شود چون طرح شاهین من، بیشتر از بقیه برایش جذاب بوده است».
این نماد برای معرفی پوشش محلی قطری‌هاست
این طراح شخصیت درباره ماهیت این نماد می‌گوید: «من به طور مستقیم با کمیته برگزاری مسابقات جام‌جهانی برای طراحی ایده امیر قطر قرارداد بستم و از ۶ ماه پیش، کارم را دوباره شروع کردم. ایده آن‌ها این بود که چفیه و حلقه مشکی که مردان قطری روی سرشان می‌گذارند و لباس محلی مردم این کشور است، نماد رسمی جام جهانی قطر شود. می‌خواستند از این فرصت جام‌جهانی نهایت استفاده را ببرند و این پوشش را به عنوان سمبل فرهنگی و پوششی که برای‌شان اهمیت دارد و باید در جهان شناخته شود، معرفی کنند. می‌خواستند از لحاظ بصری، این نماد آن قدر دیده شود که همه مردم جهان بدانند که قطری‌ها چطور لباس می پوشند و ظاهرا این مسئله در فرهنگ مردم این کشور، اهمیت بسیار زیادی دارد».
طراحی کاراکتر جام‌جهانی فوتبال بدون دست‌وپا سخت بود
«اجاقی» درباره چالش‌های طراحی نماد جام‌جهانی ۲۰۲۲ قطر هم می‌گوید: «من در شرایطی که گفتم، طراحی این نماد را شروع کردم و برای من که طراح کاراکتر هستم و تجربه ۱۵ ساله و زیادی در این حوزه داشتم، این کاراکتر خیلی پرچالش بود. زمانی که می‌خواهیم یک شخصیت طراحی کنیم، یک سری اهداف از ساخته شدن آن داریم که باید در طراحی مورد توجه قرار بگیرد. در این باره، کاراکتر ما باید یک فوتبالیست می‌بود و این رشته ورزشی هم سراسر تحرک است و به حالت‌هایی نیاز دارد که داشتن دست و پا برای بازی با توپ در آن اهمیت زیادی دارد اما وقتی در اتودهای اولیه برای این طرح، دست و پا می‌گذاشتم، راضی‌کننده نبود. بازخوردهایی هم که از سمت امیر قطر درباره این اتودها دریافت کردم، دقیقا همین‌طور بود و به من گفت که این کاراکتر و شخصیت، دست و پا نداشته باشد و باید با همین چفیه آن هدف محقق شود، حالا شما یک کاریش بکنید! اتودهای زیاد، چکش‌ کاری‌های چندین و چندباره، ارتباط گرفتن با تیم انیماتورهای فیفا که چطور برای این شخصیت، حرکت طراحی کنیم تا بتواند نمایش فوتبالی ارائه دهد، سرانجام به طرحی رسید که مطلوب همه ما بود. آن را آن‌قدر ادامه دادیم و برای بهتر شدنش تلاش کردیم تا این که به نتیجه نهایی رسید که در مراسم قرعه کشی جام‌جهانی از آن رونمایی شد و الان شما می‌بینید».
نقش اسلیمی روی نماد، طرح حناهای زنان قطری است
این تصویرساز درباره نقوش روی این نماد هم توضیحات جالبی دارد و می‌گوید: «بعد از نهایی شدن طرح اولیه، من تزیینات، نقوش و ... زیادی برای آن طراحی کردم و آپشن‌های زیادی در نظر گرفتم و برای این کمیته فرستادم تا دست‌شان برای انتخاب نهایی باز باشد. یک سری از آن‌ها خیلی شلوغ بودند و ترجیح‌مان این بود که آن‌قدر شلوغ نشود که تنش تصویری ایجاد کند چون ممکن بود حس خوبی در مخاطب ایجاد نکند. تا این‌که به این نتیجه رسیدیم که دو توپ روی دست‌های این شخصیت قرار  دهیم که این توپ‌ها را  هم از لوگوی اصلی جام‌جهانی که چند سال پیش منتشر شده، گرفتیم، برای این که قرار بود این شخصیت از همان لوگو تبدیل به این نماد شود. نقش اسلیمی هم که در پایین این شخصیت دیده می‌شود، از نقش حناهایی الهام گرفته شده که زنان قطری به عنوان تزیین و آرایش استفاده می‌کنند. می‌خواستیم روی این شخصیت، هم نمادی از جامعه مردان و هم جامعه زنان قطر به عنوان کشور میزبان جام‌جهانی وجود داشته باشد».
فوتبالی بودن و دقت امیر قطر برایم جالب بود
«اجاقی» که برای طراحی ایده امیر قطر از طریق دفترش، مدام با او در ارتباط بوده و نظراتش را دریافت می‌کرده، می‌گوید: «نکته جالب در مکاتبات، دقت و وسواس بالای او بود. همچنین این که به‌شدت طرفدار فوتبال است و تلاش می‌کند تا در این زمینه نقش آفرینی کند هم اهمیت دارد. به‌طور مثال در قسمت پایین طرح من از هنرهای زنان قطری با حنا استفاده کردم و فیفا تاکید داشت که طرح باید شلوغ‌تر باشد. در نهایت امیر قطر گفت که شلوغی پایین طرح باعث می‌شود تا توجه از خود روسری سفید رنگ برداشته شود. من هم این را به فیفا گفته بودم اما قبول نکردند و در نهایت وقتی امیر قطر این را گفت، مورد قبول قرار گرفت. برایم جالب بود که تا این حد دقت دارد.»
خوش‌بینم که از گروهمان صعود می‌کنیم
اجاقی در پاسخ به این سوال متفاوت که آیا خودش هم اهل تماشای فوتبال هست یا نه، می‌گوید: «من خیلی فوتبال‌بین هستم اما فوتبال بازی نمی‌کنم و علاقه خودم برای ورزش، بیشتر شناست. درباره گروه تیم‌ملی در جام‌جهانی قطر هم من از بچگی در بین تیم‌های ملی، بازی‌های تیم‌ملی آلمان و انگلیس را خیلی دوست داشتم. از آن جایی که خاطره خوبی از بازی با آمریکا هم در گذشته داریم، خوش بین هستم که اتفاقات خوبی در این دوره برای تیم ملی کشورمان بیفتد. انگلیس الان هم انگلیس قدرتمند گذشته در مستطیل سبز نیست و به‌نظرم از آرژانتین خیلی راحت‌تر است. در مجموع، خیلی خوش‌بینم که صعود خواهیم کرد».
کارم هنوز تمام نشده و استیکرهای جذابش مانده است
اگرچه طراحی لعیب به عنوان نماد جام جهانی ۲۰۲۲ به پایان رسیده اما کار این گرافیست ایرانی همچنان ادامه دارد. خودش در این‌باره می‌گوید: «کارم هنوز تمام نشده است. هنوز داریم روی استیکرهای این نماد کار می‌کنیم و به مواردی که تعدادی از آن‌ها رونمایی شده، در چند روز آینده موارد جذاب دیگری هم اضافه خواهد شد. فقط پکیج اولیه آن در مراسم قرعه کشی رونمایی شده است. در روزهای آینده استیکرهای لعیب برای شبکه‌های اجتماعی را در اختیار فیفا و کمیته برگزاری جام جهانی قطر قرار خواهم داد که خودشان منتشر خواهند کرد.»
                           ",https://www.asriran.com/003Up3
833468,۱۴۰۱/۰۱/۱۵,فرهنگی/هنری,"برگزیدگان ""گرمی"" مشخص شدند",این مراسم با سخنرانی ویدئویی «ولودیمیر زلنسکی»‌ رئیس‌جمهور اوکراین و درخواست حمایت از اوکراین از سوی او همراه بود.,"مراسم اهدای جوایز موسیقی گرمی با درخشش «جان باتیست» و گروه دونفره «سیلک سونیک»‌ و همچنین سخنرانی «ولودیمیر زلنسکی»‌ رئیس‌جمهور اوکراین برگزار شد.

به گزارش ایسنا و به نقل از رویترز،‌ در مراسم اهدای جوایز گرمی که یکشنبه شب برگزار شد، «جان باتیست» خواننده آمریکایی برنده جایزه بهترین آلبوم سال شد و گروه دو نفره «سیلک سونیک»‌ نیز دو مورد از جوایز اصلی گرمی را کسب کرد. این مراسم با سخنرانی ویدئویی «ولودیمیر زلنسکی»‌ رئیس‌جمهور اوکراین و درخواست حمایت از اوکراین از سوی او همراه بود.
«باتیست» که رهبر گروه موسیقی در «برنامه آخر شب با استفن کولبرت‌»‌ است،‌ در مجموع پنج جایزه از جمله جایزه بهترین آلبوم سال، بزرگترین جایزه شب گذشته را برای آلبوم جاز «ما هستیم» که با الهام از جنبش «جان سیاه‌پوستان اهمیت دارد» خلق شده است، به خود اختصاص داد. 
از دیگر جوایز این خواننده به جایزه بهترین ویدئو موسیقی و جایزه آهنگسازی و تنظیم موسیقی‌های انیمیشن «روح»‌ می‌توان اشاره کرد.
گروه «سیلک سونیک» متشکل از «برونو مارس» و «اندرسون پاک»‌ جوایز بهترین آهنگ و بهترین رکورد سال را برای آهنگ «در را باز بگذار» کسب کرد.
«اولیویا رودریگو»‌ خواننده ۱۹ ساله آمریکایی نیز در مجموع سه جایزه از جمله جایزه بهترین خواننده جدید را به خود اختصاص داد.
در اواسط مراسم شب گذشته، پیام ویدئویی «ولودیمیر زلنسکی»‌ پخش شد که طی آن لذت و خوشی حاصل از موسیقی را نقطه مقابل ویرانی‌های ناشی از حمله روسیه به اوکراین عنوان کرد.

«زلنسکی»‌ در پیام خود بیان کرد: «چه چیزی متضاد موسیقی است؟ سکوت شهرهای ویران‌شده و مردم کشته‌شده ... جای این سکوت را با موسیقی پر کنید ... از هر روشی که می‌توانید از ما حمایت کنید. از هر روشی به جز سکوت.»
مراسم جوایز گرمی به دلیل افزایش آمار ابتلا به ویروس کرونا در ماه ژانویه به تعویق افتاد و محل برگزاری آن از لس آنجلس به لاس وگاس تغییر کرد.
                           ",https://www.asriran.com/003Up2
833467,۱۴۰۱/۰۱/۱۵,علمی,التهاب و خونریزی‌های کوچک مغزی، ارمغان جدید کرونا!,"جامع‌ترین تحقیقات تا به امروز در مورد تأثیرات ابتلا به کووید-۱۹ بر مغز با مطالعه پستانداران غیرانسانی است. این مطالعه نشان داد که عفونت ویروس ""SARS-CoV-۲"" که عامل بیماری کووید-۱۹ است","محققان به شواهدی دست یافته‌اند که نشان می‌دهد حتی ابتلای خفیف به کووید-۱۹ نیز می‌تواند موجب التهاب عصبی، آسیب به نورون‌ها و خونریزی‌های کوچک در مغز شود.

به گزارش ایسنا و به نقل از نیو اطلس، یک مطالعه جدید، جامع‌ترین تحقیقات تا به امروز در مورد تأثیرات ابتلا به کووید-۱۹ بر مغز با مطالعه پستانداران غیرانسانی است. این مطالعه نشان داد که عفونت ویروس ""SARS-CoV-۲"" که عامل بیماری کووید-۱۹ است، صرف نظر از شدت بیماری می‌تواند منجر به التهاب عصبی و خونریزی‌های کوچک مغزی شود که ممکن است علت بسیاری از علائم عصبی گزارش شده توسط بیماران مبتلا باشد.
این مطالعه توسط ""تریسی فیشر"" از مرکز تحقیقات ملی پستانداران ""تولان""(Tulane) انجام شده است. تحقیقات اولیه این تیم نشان داد که عفونت‌های ""SARS-CoV-۲"" موجب ایجاد خون‌ریزی‌های کوچک در مغز می‌شوند. این یافته‌های اولیه آنقدر زود در اوایل همه‌گیری این بیماری به دست آمد که کارشناسانی که در این تحقیق مشارکت نداشتند، به آن شک داشتند. در آن مرحله هنوز علائم عصبی در بیماران انسانی شناسایی نشده بود.
""فیشر"" گفت: من دهه‌هاست که به سیستم عصبی مرکزی نگاه می‌کنم، آنقدر طولانی که وقتی چیزی طبیعی به نظر نرسد، متوجه می‌شوم.
""فیشر"" و تیم او یک سال را صرف تأیید این یافته‌های اولیه کردند و همزمان سایر محققان شروع به یافتن شواهدی از علائم عصبی مشابه در انسان کردند.
محققان در کنار خونریزی‌های کوچک، متوجه التهاب شدید مغز و آسیب به نورون‌ها شدند. ""فیشر"" می‌گوید آسیب عصبی با شدت بیماری تنفسی مرتبط دانسته نشده بود. این بدان معناست که بسیاری از حیوانات که تنها علائم خفیفی از کووید-۱۹ را نشان می‌دادند نیز آسیب عصبی را تجربه کردند.
محققان می‌گویند: این عوارض در همه حیوانات مبتلا، صرف نظر از شدت بیماری مشاهده شد که نشان می‌دهد کاهش اکسیژن مغز ممکن است یک عارضه شایع ناشی از این عفونت باشد. حتی کاهش جزئی، اما پایدار در میزان اکسیژن ممکن است باعث آسیب شود، به ویژه در میان نورون‌ها که به نظر می‌رسد در این مطالعه بیشترین آسیب را متحمل شده‌اند.
این یافته‌ها به مجموعه‌ای از شواهد مرتبط با اثرات ابتلا به کووید-۱۹ بر مغز اضافه می‌کند. این مطالعات همچنین به روشن شدن تعدادی از علائم عصبی حاد و مزمن مرتبط با این بیماری، از خستگی و مه‌مغزی گرفته تا مشکلات سلامت روان کمک می‌کند.
محققان خاطرنشان می‌کنند که در یافته‌های آنها محدودیت‌هایی نیز وجود دارد، به ‌ویژه اینکه حیوانات مورد استفاده در این تحقیقات در سنین بالا بوده‌اند. بنابراین مشخص نیست که آیا مغزهای مسن بیشتر مستعد ابتلا به این نوع آسیب مغزی هستند یا خیر و همچنین هنوز مشخص نیست که آیا این نوع آسیب عصبی قابل برگشت است یا نه. برای پاسخ به این سؤالات، مطالعات طولانی‌مدت و پیگیری طولانی بیماران مبتلا به کووید-۱۹ مورد نیاز است.
این مطالعه جدید در Nature Communications منتشر شده است.
                           ",https://www.asriran.com/003Up1
833470,۱۴۰۱/۰۱/۱۵,سیاسی,علی ربیعی: درباره‌ سقوط شاه داستان‌سرایی نکنیم / «من و تو» جشن انقلاب را ربود,شاید بعضی نقد دارند که ما در فتح خرمشهر یا فاو یا در دوره‌های دیگر می‌توانستیم جنگ را تمام کنیم. آن موقع هم دو دیدگاه بود.,"انصاف نیوز نوشت: علی ربیعی می‌گوید: در توده‌های مردم هم یک گرایش ضد روسی و ضد شوروی به طور طبیعی وجود داشت. در سنت فرهنگی ایرانی که بررسی کنید هنوز هم وجود دارد.
علی ربیعی که از مبارزان پیش از انقلاب نیز بوده است در مورد برخی اظهارنظرها که انقلاب را طراحی قدرت‌های خارجی می‌دانند، معتقد است: از نظر فرهنگی نوعی دایی جان ناپلئونیسم در ذات فرهنگی جامعه است که هر اتفاقی  را معطوف به خارج می‌کند و متاسفانه این سنت در جامعه وجود دارد. کما اینکه در وقایع سیاسی داخلی هم هر اتفاقی می‌افتد ما عادت داریم که یک سر نخ آن را به خارج بدهیم. یک وقت می‌گویید که آیا وقتی تغییرات بنیادین در یک جامعه ایجاد می‌شود و یک نظام سیاسی عوض می‌شود ممکن است کسانی منتفع یا متضرر شوند، پاسخ مثبت است. اما آیا آنها عاملش بودند؟ پاسخ منفی است.
سخنگوی دولت روحانی با اشاره به طرح صیانت نیز گفت: الان آن پهنای باندی که ماهانه در دولت قبل گسترش پیدا می‌کرد اضافه نمی‌شود و کم شده و فشار وارد می‌کنند و محدود می‌شود. نگرانی آنها نگرانی رفتاری است. بعضی وقت‌ها به من گفتند تو نگران فلان موضوع نیستی گفتم بله، من هم نگرانم اما اولا باید تعریفت را عوض کنی و باید تغییرات را بپذیری و قبول کنی که مثل من و تو فکر نمی‌کند. دوم آن نقاطی را که فصل مشترک است را بگیریم و این فصل مشترک گرفتن با بستن اینترنت به دست نمی‌آید بلکه بیشتر انگشت در چشم مردم کردن است.
  بخش هایی از مصاحبه با علی ربیعی، فعال سیاسی و از مبارزان پیش از انقلاب که درباره‌ی علل فروپاشی رژیم پهلوی و وقوع انقلاب ۵۷ است را می‌توانید در ادامه بخوانید:

شاه انقلاب را توطئه‌ی خارجی می‌دانست
 رقابتی که غربی‌ها احساس می‌کردند با ما دارند و ایران وقتی که داشت بزرگ می‌شد. کلاً این انقلاب را یک توطئه می‌داند. بخشی از افرادی که معتقد به نظام شاهنشاهی هستند این «توطئه» را متوجه آمریکا می‌کنند و بخشی نیز آن را متوجه انگلیس می‌کنند.
به طور کلی جامعه‌ی ایران هم از نظر فرهنگی نوعی دایی جان ناپلئونیسم در ذات فرهنگی جامعه است که هر اتفاقی  را معطوف به خارج می‌کند و متاسفانه این سنت در جامعه وجود دارد.  کما اینکه در وقایع سیاسی داخلی هم هر اتفاقی می‌افتد ما عادت داریم که یک سر نخ آن را به خارج بدهیم. یک وقتی هم من در جایی نوشتم که این آستین کِی پاره می‌شود که می‌گوییم «بار دیگر دستی از آستین خارج بیرون آمده است». این عادت ما است متاسفانه و شاه هم بخشی به خاطر اینکه خودش را اثبات کند و بخشی هم به خاطر اینکه در عده‌ای پذیرش این سخن وجود دارد این صحبت را مطرح می‌کند. 
به‌جز خود شاه و بعضاً من دیدم که رضا پهلوی هم جایی به این موضوع اشاره کرده است به نظر من به خاطر نوعی فرافکنی از این موضوع بود که رژیم شاه دیگر نمی‌توانست حکومت کند و  چون نمی‌خواهند این را بگویند چنین چیزی را مطرح می‌کنند. به طور طبیعی بعضی‌ها هم در جامعه ممکن است چنین تصوراتی را داشته باشند و دنبال کنند. این هم در بخشی از این جریان فکری جامعه بود ولی من هیچ مقاله‌ی علمی، با توجه به اینکه حوزه‌ی مطالعاتی‌ام  راجع به جامعه‌شناسی انقلاب در یک دوره‌ای در دهه ۷۰  کار زیادی کرده‌ام، هیچ تحلیل علمی، مقاله‌ی علمی و یا پژوهشی که بار علمی داشته باشد را ما در این جهت نمی‌توانیم پیدا کنیم.  بیشتر گفت‌وگوهای ژورنالیستی سیاست‌زده و مدافعانه یا غیر مدافعانه نسبت به این موضوع مطرح شده است.
انقلاب مثل زلزله است
اساساً  انقلاب‌ها به آن مفهومی که بگوییم یک پروژه است ساخته نمی‌شوند یک تعبیری دیدم که می‌گوید انقلاب‌ها مثل زلزله می‌مانند. انقلاب مانند یک سیل عظیم است، این سیل اولا یک حادثه‌ی طبیعی است که رخ می‌دهد و کسی زلزله و سیل را نمی‌سازد. شما می‌توانید بگویید سیاست‌هایی را ۵۰ سال، ۶۰ سال، ۴۰ سال  اعمال کردی که وقتی یک باران کوچک آمد تبدیل به سیل شد این حرف از این نظر که طبیعی به آن معنا که خود به خود رخ می‌دهد نیست. ما کودتا، شورش، انقلاب، رفورم یا همان اصلاحات را داریم اینها هر کدام معانی متفاوتی دارد.  انقلاب کودتا نیست که جایی برای آن نقشه کشیده باشند و انقلاب کنند. بروز انقلاب مانند یک حادثه‌ی طبیعی  مثل زلزله است. ممکن است شما بگویید کارهایی  در طول زمان انجام شده که در جامعه گسل‌های زیادی ایجاد شده و جامعه با زلزله‌ای با ریشتر کم خسارتی عظیم به منابع یک کشور خورده است و یا جابجایی عظیمی ایجاد کرده.  بنابراین به نظر من این بحث یک بحث نادرستی است که متاسفانه بازهم القا می‌شود.
«من و تو» جشن انقلاب را ربود
من به نظرم می‌رسد که «من و تو» جشن چهل سالگی انقلاب ما را ربود. و در همین جهت «من و تو» به القائاتی دست زد و با فیلم‌هایی که از ما دزدیده بودند یا کسی دزدید و به آنان فروخت فیلم‌هایی که از صدا و سیمای ما رفت و سوار موج شدند و آن تکه‌تکه‌هایی که کنار هم گذاشتند چنین القایی را من در بی‌بی‌سی ندیدم  یا در  در رسانه‌های دیگر ندیدم.  بیشتر این القا را در «من و تو» دیدم‌ که دنبال می‌شد انقلاب را تبدیل کنند به  پدیده‌ای مثل کودتا؛ یک پدیده‌ای که آن را یک سری آدم ساختند. 
متاسفانه این را در برخی از ناآرامی‌های داخلی که ما داشتیم هم دیدیم عده‌ای هم همین‌طور قضاوت می‌کنند و وقتی می‌خواهند از نارسایی‌های داخلی فرافکنی کنند زود به یک امر بیرونی معطوف می‌کنند. این را در جامعه‌شناسی سازمان‌ها و رفتار سازمانی هم داریم که معمولاً افراد نارسایی‌هایی که مربوط به درون خودشان است را به بیرون از خودشان منتسب می‌کنند.
  یک وقت می‌گویید که آیا وقتی تغییرات بنیادین در یک جامعه ایجاد می‌شود و یک نظام سیاسی عوض می‌شود ممکن است کسانی منتفع یا متضرر شوند، پاسخ مثبت است.  ایران استراتژی دو ستونی آمریکا در منطقه بود. آمریکا استراتژی‌های متعددی را در منطقه‌ی ما دنبال می‌کرد ولی آخرین استراتژی که در سال‌های منتهی به ۱۳۵۷ بود استراتژی موسوم به دو ستونی برای امنیت منطقه‌ی خاورمیانه بود که بر پایه‌ی نفت عربستان و نیروی نظامی شاه بود. 
شرق از اینکه نظام ضد غربی در ایران روی کار بیاید منتفع می‌شد
ایران جایی بود که غرب می‌خواست از نفوذ مارکسیسم در آن جلوگیری کند و از سمت ایران موج و جنبش‌های مارکسیستی حرکت نکند بنابراین نقطه‌ی حائل جلوگیری از  جدال غرب و شرق بود؛ در آن زمان که نظام دو قطبی بود. جایی که غرب می‌توانست جلوی قدرت شرق را بگیرد به طور طبیعی ایران بود و به نظر من به حفظ نظام سیاسی در ایران تمایل داشتند.  
استراتژی روس‌ها هم، فرقی نمی‌کند چه تزارها باشند چه شوروی باشد چه اتحادیه جماهیر شوروی تازه به دوران رسیده باشند این KGBهای قدیم که الان مسند کار در روسیه را دارند، دسترسی به آب‌های گرم است، این در ذات منافع ملی‌شان قرار دارد. و اتفاقا این مسائل اوکراین را خیلی‌ها متاسفانه اینطور تبیین نمی‌کنند. این در ذات ژئوپلیتیکش است. قطعاً شرق  منتفع می‌شد از این که یک نظام ضد غربی در ایران روی کار بیاید اما آیا آنها عاملش بودن پاسخ منفی است.  اصلاً توانایی چنین چیزی را نداشتند. بنابراین ما باید این دو موضوع را کاملاً از هم جدا کنیم.
اشاره‌ی درستی کردید به شبکه من و تو و امثال آنها. اینها دارند در واقع هر نوع تحلیلی را برجسته می‌کنند که بگویند انقلاب از جامعه نبوده است و شکل دیگر ماجرا این است که نفوذ شوروی را خیلی پررنگ می‌کنند اما از لحاظ موضع سیاسی موضع چپ‌گرایانه در انقلابیون بسیار رواج  داشت. و رگه‌هایی از آن در مواضع‌شان تا همین الان هم همچنان برقرار است. فکر می‌کنید این به صورت طبیعی اتفاق افتاد یا می‌تواند ناشی از خواسته‌ی شوروی بوده باشد.
در توده‌های مردم گرایش ضد روسی وجود دارد
علی ربیعی: ۹۰ درصد بخش ضد جاسوسی ساواک علیه شوروی بود و هدفش اتحاد جماهیر شوروی بود. بخش کوچکی از آن هم متوجه عراق بود و کشورهای حاشیه‌ی خلیج فارس.  شوروی‌ها از نظر نفوذ در ساخت قدرت در ایران ممکن است که جاسوس‌های انفرادی در جاهای مختلف داشته باشند ولی یک نفوذ فکری در ساخت قدرت در ایران نداشتند. در توده‌های مردم هم یک گرایش ضد روسی و ضد شوروی به طور طبیعی وجود داشت.
در سنت فرهنگی ایرانی که بررسی کنید هنوز هم وجود دارد خاطره‌ی آن جدا شدن‌ها، خاطره‌ی جنگ جهانی دوم و بیرون نرفتن روسیه از خاک ایران، بخش آذربایجان و… اینها همه‌اش در حافظه‌ی تاریخی ما مانده است.  بنابراین این تنفر از اتحاد جماهیر شوروی در توده‌های مردم وجود داشت و حتی یکی از دلایل واکنش‌های منفی به حزب در ایران حرکت حزب توده بود که مردم حزب را مترادف با خیانت می‌دانستند. از نظر ذهنی «حزب‌بازی» در همه جای دنیا امر بسیار مثبتی است اما ما در اینجا وقتی که می‌گوییم «حزب‌بازی» معنای منفی متبادر می‌کند که دو دلیل قبل و بعد از انقلاب دارد. دلیل قبل از انقلابش این بود که [احزاب] تامین منافع کشورهای خارج را مد نظر داشتند و دلیل بعد از انقلابش منفعت‌هایی بود که افراد در قالب جناح‌ها و احزاب می‌بردند.
فقط ایران نبود که در آن تفکر چپ بود، باید برگردید به متن گفتمانی دهه‌ی پنجاه و دهه‌ی چهل. این متن گفتمانی متن گفتمانی روشنفکری جهانی است. این متن گفتمانی روشنفکری جهانی متن گفتمانی اتحاد جماهیر شوروی نیست. کلاً آن نگاه روشنفکری، نگاه انقلابی است. شما در کشورهای آمریکای جنوبی، شمال آفریقا و در بخش‌هایی از آسیا این تفکر وجود دارد و آن را می‌بینید. تعلق خاطر روشنفکری تعلق خاطر به اتحاد جماهیر شوروی نیست. بله، بخشی از چپ‌های ایران که توده‌ای بودند یک‌ آمالی ساخته بودند ولی همان موقع هم سوسیالیست‌های ایرانی ضد روسی ما زیاد داشتیم. فرصتش نیست که جریان چپ در ایران را در این مصاحبه بررسی کنیم اما ما چپ مائوئیستی هم در ایران داشتیم. برای همین هم هست که یکی‌ از شعارهای ابتدای انقلاب «چین، شوروی، آمریکا / دشمنان خلق ما» بود؛ یعنی همه را با هم‌ جمع می‌کردند.
تفکرات انقلابی‌گری با چپ آمیخته شده بود
بنابراین آن هیمنه‌ی ایدئولوژیک چپ را باید از قدرت اتحاد جماهیر شوروی در تغییر در ایران جدا بدانیم.  جریان انقلابی در دنیا جریان چپ بود تا وقتی که کارهایی مثل افرادی که در نقد سوسیالیسم نوشتند و سوسیالیسم نوین ایجاد شد و نقدهای متعددی در روشنفکری دنیا اتفاق افتاد و در ایران هم با تاخیر این نقدها راه افتاد.
بله، حق با شماست تفکرات انقلابی‌گری را که بیشتر با چپ آمیخته شده بود بها پیدا کرد. بند جیم و گرفتن مالکیت‌ها بعد از انقلاب را نمی‌توانم بگویم که ناشی از آن تفکر نبوده است.  آیا همه‌ی آنها که این را دنبال می‌کردند حتی در بین روحانیون بزرگ ما من نمی‌خواهم نام ببرم برخی از روحانیون بزرگ ما با مراجع تقلیدی که مخالف این موضوع بودند می‌رفتند بحث می‌کردند. گرایش‌های کاملاً ضد ماتریالیستی و ضد مارکسیستی داشتند اما موضوع تبدیل به یک مرام فکری شده بود. 
شاعرهای ما هم  همینطور، یک وقتی در خانه موسیقی بود که برای دوستان صحبت می‌کردم گفتم درباره‌ی نقش موسیقی در پیروزی انقلاب کسی کار نکرده است‌. یک مثلث‌هایی قبل از انقلاب شکل گرفتند که شاخص‌شان اسفندیار منفردزاده بود که با شعر شاملو یا شاعرهای دیگر شکل گرفت. و یا خواننده‌هایی شکل گرفتند و ترانه های خوانده شده حرمان – تعرض قبل از انقلاب را نادیده گرفتیم‌. اینها همه موثر بودند. مثلاً در کارهای فرهاد خیلی شما این حرمان و اعتراض را می‌بینید یا در فیلمسازهای ما هم بودند ولی اینها ایده و تفکر بود. وابستگی به بلوک شرق نبود.
  برای مثال اگر از دست من الان مداد یا خودکاری پایین می‌افتاد و از شما می‌پرسیدم که این چرا از دستم افتاد؟ شما می‌گویید خب به طور طبیعی این قانون جاذبه است دیگر، قانون نیوتون است. انقلاب به‌عنوان یک پدیده‌ی طبیعی رخ داده است؛ یک اتفاقاتی در متن جامعه شاید چندین دهه طول بکشند آرام آرام مثل اثر پروانه‌ای تاثیر می‌گذارند تا یک تحول بزرگ اجتماعی رخ می‌دهد. انقلاب فرانسه، روسیه، انگلستان، آمریکا هم همین است. روی این انقلاب‌ها خیلی مطالعه شده، هیچکدام ساخته نمی‌شوند، نقش آدم‌ها اصلا اینقدر جزیی است که اینطور نمی‌شود گفت که اگر فلانی این کار را نمی‌کرد انقلاب نمی‌شد.
اخیرا می‌گویند که پرویز ثابتی گفته بود اگر من ۱۰۰ تا ۱۲۰ نفر را بگیرم انقلاب تمام می‌شود. به نظر من ممکن بود با این کار یک تاخیری رخ دهد اما اصلا این انقلاب باید در آن قاعده نیوتونی که در مثال ذکر کردم رخ می‌داد. به واسطه‌ی اتفاقاتی که در چندین دهه رخ داده بود این باید رخ می‌داد.
فرح فکر می‌کرد بدنه‌ی روشنفکری را جذب کند برای نجات شاه خوب است
شما چون به‌طور مشخص درباره‌ی فرح سوال کردید؛ فرح از نظر زندگی شخصی‌اش در زمان حضورش در خارج از کشور هم به کنفدراسیونی‌ها نزدیکی داشت، در اقوامش بودند. او برای نجات شاه فکر می‌کرد که اگر بدنه‌ی روشنفکری را جذب کند برای نجات شاه خوب است. فرح برای نجات رژیم و شاه تلاش می‌کرد، برخی افراد که سنتی‌تر بودند مخالف این کار او بودند. همین الان هم ما این دعوا را داریم. برخی افرادی که سنتی بودند می‌گفتند که نه این راهش نیست و این کاری که شما می‌کنید بیشتر دارد به شاه و رژیم آسیب می‌زند. اثر او در همین اندازه است. مثلا رفتن قطبی به تلویزیون یا یک جریانی که رفتند کانون پرورش فکری و هر نهادی که درست می شد در آن روشنفکری رشد می‌کرد. درست است که از نهادهای مدنی مانند کانون پرورش فکری فیلمسازان برجسته‌ای از آن بیرون آمدند و آدم‌هایی در آن رشد کردند اما اگر این درست نمی‌شد هم کانون نویسندگان شکل گرفته بود که فرح آن را درست نکرده بود.
او بیشتر شاید تفکرش این بود که اگر نهادهای میانجی بین روشنفکری و شاه ایجاد کند آن نهادهای میانجی می‌توانند شاه را نجات دهند اما از چند جهت تعبیرش غلط بود. یک. ساختار قدرت شاه میانجی‌بردار نبود و اساسا نمی‌توانست میانجی‌برداری کند. ما هم باید امروز نگران فقدان میانجی‌های اجتماعی باشیم و درباره‌ی این موضوع چند بار نوشتم و حرف زدم.
 
شاه از نظر ذهنی تمام شده بود
بنابراین یک این که ساخت قدرت میانجی‌بردار نبود و دو. دیگر شاه از نظر ذهنی تمام شده بود. یک وقتی فرح می گوید ما که رفتیم طبس در زمانی که زلزله شده بود اینقدر استقبال شد پس اینها کی هستند که به خیابان‌ها آمدند، پس این مردم چه هستند؟ دیگر هر کار مثبتی هم می‌کرد خوانش منفی می‌شد. جامعه خوانش منفی در آن دوران داشت. برای اینکه از نظر ذهنی فرو ریخته بود. این موضوع هم عوامل متعدد داشت. می‌توانیم در ادامه درباره‌ی علل فروپاشی بحث کنیم که چرا این چنین شد. این پدیده علمی است و علت‌هایی هم دارد.
به نظرم درباره‌ی چیزهایی که پیرامون نقش فرح گفته می‌شود بیشتر از این نیست. شاه هم یک توهماتی داشت به ژیسکاردستن می‌گفت ما قرار است قدرت پنجم دنیا شویم یا دروازده تمدن بزرگ باشیم. نوعی بلندپروازی‌های ذهنی و ویژن‌های غلطی هم در ذهنش شکل گرفته بود. معلوم است که آدمی که چنین تصوری دارد دیگر نمی توانست ادامه حیات دهد.
نگران اخراج متعدد استادان دانشگاه هستم
 من الان نگران این موضوع هستم. ما نهادهای میانجی و اتحادیه‌ها و نهادهای صنفی و نهادهای مدنی بسیاری می‌خواهیم. اما یک مشکل داریم؛ جریان روشنفکری امروز فکر می‌کند فقط باید نقد کند و ساخت قدرت هم با شنیدن نقد و نقد و نقد مشکل پیدا کرده و فکر می‌کند اگر نهادهای میانجی نباشند مثلا راحت‌تر هستند.
حتی کسی که در دانشگاه نقد و تحلیل می‌کند، از داخل چارچوب دانشگاه حتما سیاست‌گذاری هم بیرون می‌آید، اینها را هم از دانشگاه اخراج می‌کنیم و می‌فرستیم به جامعه. فضای مجازی هم این فرصت را دارد ایجاد می‌کند که دیگر اینطور نیست که در دانشگاه حرف بزنی فقط دو دانشجو حرفت را بشنوند. اینها اشتباهات مهمی است که دارد اتفاق می‌افتد. من نگران اخراج متعدد استادان دانشگاه هستم ولی آن یک بحث مفصلی است که حاضرم بحث را ادامه دهم که چه مشکلاتی بود و ما نباید اجازه دهیم برگردیم به همان دوران.
 ببینید یک مشکلی دارند آدمهایی که در ساخت قدرت می آیند، بر هر اندازه از قدرت که می‌نشینند. میل دارند که همه چیز را آنطور که دل‌شان می‌خواهد روایت کنند. این خیلی بد است و آسیب می‌زند. شاه هم از همین آسیب دید. یک وقتی من در دهه‌ای که زیاد می‌نوشتم یادداشتی تحت عوان «دوربین ازهاری» در روزنامه کارو کارگر نوشتم و گفتم ازهاری به نظر آدم دروغگویی نمی‌رسید و واقعا نمی‌دید. شما یادتان نیست، ازهاری گفت که «وقتی در خیابان صدا می‌آمد من روی پشت بام رفتم و با دوربین به خیابان نگاه کردم و هیچی ندیدم، دوربین را به خانم دادم و خانمم هم چیزی ندید» ولی خب در واقعیت جمعیت در خیابان می‌آمد.
شاه هم دیگر نمی‌دید
او یک ژنرالی بود که مسند سیاسی گرفت و همین سخنرانی را در مجلس کرد. بالاخره نمی‌بیند و شاه هم دیگر نمی‌دید همانطور که ازهاری می‌گفت اینها نوار ضبط کرده‌اند و بعد مردم در خیابان راه افتادند و شعار دادند «نوار که پا ندارد» نمی‌خواهم این شعار را به صورت کامل بگویم. بالاخره این تمایل در کسانی که در ساخت قدرت هستد و ساختار قدرتی که جریان تغییر نخبگان در آن به طور مرتب صورت نگیرد از تلاطم‌های محیطی دور می‌شوند. چون تمایل به بقا و تکرار خودشان هم دارند، تحولات اجتماعی را معمولا نمی ببیند.
الان هم در طرح صیانت مشکلم این است که فکر می‌کنند که اگر که امروز این فرد دارد فلان‌طور رفتار می‌کند ناشی از این نرم‌افزار است، نه به دلیل این نرم‌افزار نیست. دلیل بخشی از آن ارزش‌های جهانی است که عوض شده، بخشی سیاست‌های غلط و سیاستگذاری غلط است و خیلی اتفاقات دیگر هست که این رفتار عوض شده بنابراین اینکه پهنا را تنگ و تنگ‌تر کنند می‌بینی که این فرد عوض نمی‌شود.
درباره‌ی طرح صیانت شما برداشت‌تان این است که فقط به دنبال این هستند که مسائل اجتماعی را کنترل کنند یا اینکه مسائل بزرگ‌تری وجود دارد؟ چون به هر حال نظریه‌ای است که درباره‌ی تغییر قدرت‌ها فکر می‌کنند حکومت‌ها به آن حساسیت نشان می‌دهند.
 من درباره‌ی این طرح اینطور فکر نمی‌کنم. اینها دلمشغولی‌هایی دارند که ممکن است من هم با آن شریک باشم، من هم دلم می‌خواهد که نسل جدید فرهیخته زندگی کند، ما هم دلمان می‌خواهد اینطور باشد منتهی در تعریف فرهیختگی‌ و زندگی نزاهت‌گونه مشکل داریم که شما چه چیزی را فرهیختگی می‌بینید. در این کشور یک زمانی با آستین کوتاه به اداره‌ی گذرنامه راه نمی‌دادند، یک سلمانی کنارش بود که پیراهن اجاره می داد. از این گرایش‌ها داشتیم. دوم اینکه علت این نیست.
بستن اینترنت انگشت در چشم مردم کردن است
من درباره‌ی علت دنبال کردن طرح صیانت آنطور کلان فکر نمی‌کنم، ممکن است درمواقع سیاسی چیزی شکل بگیرد، همه‌ی اینها را می‌بندند اما این خیلی مسئله‌شان نیست. الان آن پهنای باندی که ماهانه در دولت قبل گسترش پیدا می‌کرد اضافه نمی‌شود و کم شده و دارد فشار وارد می‌کنند و محدود می‌شود. نگرانی آنها نگرانی رفتاری است. بعضی وقت‌ها به من گفتند تو نگران فلان موضوع نیستی گفتم بله من هم نگرانم اما اولا باید تعریفت را عوض کنی و باید تغییرات را بپذیری و قبول کنی که مثل من و تو فکر نمی‌کند. دوم آن نقاطی را که فصل مشترک است را بگیریم و این فصل مشترک گرفتن با بستن اینترنت به دست نمی‌آید بلکه بیشتر انگشت در چشم مردم کردن است.
 ( دلایل فروپاشی رژیم شاه) آنهایی که در این باره و در مورد انقلاب تحقیق کردند چند دسته هستند. می‌توانیم بگوییم که یک دسته از منظر اقتصادی تحلیل کردند، یک دسته از منظر سیاسی تحلیل کردند، یک دسته حتی نگاه روانشناسی داشتند و از منظر فرهنگی یا روانشناسی به موضوع نگاه کردند. مثلا از مشهورترین تحلیل‌ها تحلیل‌های آبراهامایان و یا کاتوزیان است و یا بعضی‌ها هم که خب بیشتر معتقد به انقلاب اسلامی بودند مثل عمید زنجانی و تعدادی دیگر نیز در خارج یا داخل کشور درباره‌ی ریشه‌های انقلاب تحلیل داشتند که در خارجی‌ها خانم اسکاچ پل است که با انقلاب ایران تغییر نظریه داد و دو بحث شیعه و اقتصاد را مطرح می‌کند. بعضی هم مدرنیزاسیونی تحلیل می‌کنند.
در بحث تحلیل اقتصادی انقلاب می‌گویند که تغییرات اقتصادی ایران موجب شد که جامعه به اندازه‌ای رشد کند و مطالباتی داشته باشد که شاه به آنها پاسخ نداد و علل فروپاشی را در این می‌بینند. تعدادی روی تحلیل روانشناسی می‌روند و ضعف شخصیتی شاه را بررسی کردند و یا عوامل روانشناسی که در جامعه ایجاد شده بود.
در مجموع به نظر من همه اینها به نحوی مسئله را تببین می‌کند. اینها بررسی‌های دست اولی بود و ممکن است هر یک تفکرات مختلفی داشتند؛ بعضی‌ها چپ بودند بعضی نگاه مدرنیزاسیونی داشتند ولی تحلیل‌شان ناب است و اوایل انقلاب و بعد از انقلاب و علل فروپاشی را تببین کردند.
پول‌پاشی شاه توازن‌هایی را در جامعه به هم زد
به هر حال آنچه مسلم است بخشی از تحلیل اقتصادی می‌تواند درباره‌ی این توسعه ناموزون که پیش آمد و پول‌پاشی که در سیاست اقتصادی شاه بود و بحث دولت رانتی و نفتی باشد که توازن‌هایی را در جامعه به هم زد. این تحلیل واقعا بخشی ازدلایل فروپاشی را تببین می‌کند. بخشی‌اش نابود کردن طبقات اجتماعی در ایران بود که میانجی‌ها را از بین برد و طبقات اجتماعی با اجرای نظریه روستو بخشی از طبقات سنتی در ایران از بین رفتند. این تحلیل، قدرت تببین می‌دهد. پول نفت که آمد به خصوص در زمان گران شدن نفت در میانه‌ی دهه‌ی پنجاه خیلی‌ها معتقدند که ریشه‌های انقلاب از همان موقع شروع شد.
بخشی هم نقش اسلام و تشیع است؛ هم در شکل دادن اتفاقاتی که رخ داد و هم در سازماندهی. این بخش فرهنگی که ذهنیت را آماده می‌کند و لجبازی هایی که شاه با به اصطلاح نمادهای مذهبی و دینی از خودش بروز داد. دو سه اتفاق مثل جشن هنر شیراز بود که ذهن مذهبی جامعه ایران را به شدت منفی کرد و برخی اتفاقاتی که رخ می داد در زندگی شخصی شاه اینها همه موثر بود.
گفتند هر کس نمی‌خواهد برود بیرون
در این زمینه بعضی‌ها از نظر سیاسی درباره‌ی انسداد سیاسی بحث می‌کنند، یا درباره‌ی فقدان گردش نخبگان بحث می‌کنند و می‌گویند این انسداد سیاسی در ایران و اینکه افراد یا باید بیایند عضو حزب رستاخیز شوند یا پاسپورت بگیرند و از ایران بروند یا به زندان بروند. اینطور مفهوم‌سازی کرده بودند و گفتند هر کس نمی‌خواهد برود بیرون. چند وقت پیش هم یک بنده خدایی این را گفت البته او اندازه‌اش قد شاه نبود ولی این تعبیرات را گاهی می‌شنویم. این اتفاقات در ساخت سیاسی بود.
شاه دیگر نمی‌توانست آدم بکشد
من همینجا به یک ابهام هم پاسخ بدهم. خیلی می‌شنوم که با این ذهینت می‌خواهند مستندسازی کنند که شاه به‌خاطر حفاظت از جان مردم از ایران رفت. به تعبیری شاه نمی‌خواست آدم بکشد و برای همین رفت. اسناد بسیار زیادی وجود دارد، چه در اسناد مرکز اسناد انقلاب اسلامی و چه از گذشته و چه در اظهاراتی که الان از آمریکایی‌ها دارد منتشر می‌شود و چه در خاطراتی که منتشر می‌شود، بر اساس این اسناد شاه دیگر نمی‌توانست آدم بکشد؛ اولا دیگر توان سیستماتیک برای کشتار وسیع نداشت. ارتش اطاعت نمی‌کرد. بنا بر تحلیلی که روی شخصیت شاه شده، شاه در مقابل خارجی‌ها مطیع و در مقابل داخلی‌ها خیلی خشن است، البته در تببین شخصیتی او ضعیف‌النفس هم است. اصلا ارتش اطاعت نمی‌کرد. مردم شعار می‌دادند ما به تو گل دادیم، تو به ما گلوله. این یک شعار شد و مردم روی تانک‌ها سوار شدند و روی جیپ‌ها مردم بودند و سربازها فرار می‌کردند.
نباید درباره‌ی سقوط شاه داستان‌سرایی کنیم
لذا این نظریه، نظریه‌ی غلطی است. در این مورد اگر بخواهم جمع‌بندی کنم بحثم این است که نباید درباره‌ی سقوط شاه داستان‌سرایی کنیم. به همان اندازه‌ای که از نگاه غیر علمی و انحراف ایجاد کردن در تحلیل مسائل اجتماعی و ناراحت و نگران هستیم و در مورد سقوط شاه هم اگر غیرعلمی نگاه کنیم نمی‌توانیم تببین درستی از تحولات اجتماعی بعدی داشته باشیم.
سیاست‌های توسعه‌ شاه غلط بود، آن توسعه، توسعه‌ای نبود که فراگیر شود و همه‌ی طبقات اجتماعی را در بربگیرد. شاه با ریختن ارز به اقتصاد کشور می‌خواست سیاست‌های اقتصادی را کنترل و رضایت ایجاد کند. اگر اینها را نپذیریم در تبیین سقوط شاه امروز نمی‌توانیم به دستاوردهایی برسیم که نباید این کارهایی که او انجام داد را انجام دهیم که بعضا هم انجام می‌دهیم.
شاه فکر می‌کرد که اگر یک نفر حرف بزند انقلاب نخواهد شد
شاه از نظر سیاسی فکر می‌کرد که اگر یک نفر حرف بزند و یک شکل حرف زده شود و صدای شنیده نشود انقلاب نخواهد شد خب این غلط بود. صدا پچ‌پچ می‌شود و راه‌های دیگری پیدا می‌کند. من واقعا این نکاتی که در مورد جهاد تببین دارد مطرح می‌شود خیلی پسندیدم و خیلی خوشحالم از این موضوع که مقام معظم رهبری مطرح کردند. راه جهاد تببین گفت‌وگوهای اجتماعی در رادیو و تلویزیون است. هر چه بودجه بگذارید چیزی تبیبن نمی‌شود. اجازه دهیم صداهای مختلف شنیده شود تا آن حقیقت از دلش بیرون بیاید و قطعا با این کار مردم همبستگی پیاده می‌کنند.
اینهایی که سبب‌های علمی سقوط شاه را می‌خواهند نادیده بگیرند امروز را هم نمی‌توانند تبیین کنند. بنابراین امروز هم در واکنش به هر تحولی می‌گویند دست بیگانه در آن است. برای مثال محیط زیست را با سیاست‌های شصت ساله فشار بر خاک و آب نابود کردیم، دست خارجی در کار نبود. بخشی از آن البته مشکل جهانی است آن بخشی که مشکل داخلی است، دلیل آن سیاستگذاری‌های ما بود. با نادیده گرفتن آن نمی‌توانیم تببین درستی از وضعیت فعلی بدهیم.
آیت‌الله بهشتی می‌خواست انقلاب ایران بدون خونریزی پیش برود
 من امروز از شخصیت بزرگانی مثل آیت الله بهشتی و امثال او باید دفاع کنم که می‌خواستند بدون خونریزی انقلاب ایران به پیش برود و گاهی متاسفانه بعضی‌ها این را خیلی منفی می دیدند و همین‌ها هم اتفاقا یکی از نظریه‌هایشان این بود که انقلاب بدون خونریزی که اصلا انقلاب نشد. در انقلاب مدت زمان طولانی باید کشتار وسیع شود تا بگوییم انقلاب شده است. سردسسته‌ی این نوع نظریه‌پردازی هم مارکسیست‌های افراطی بودند (منصفانه بحث کنیم همه مارکسسیت‌ها نبودند)، گروه‌هایی مثل چریک‌های فدایی بخصوص جناح اقلیت، پیکاری‌ها و مجاهدین خلق.
اصلا رجوی می گوید انقلاب نشد، چون اصلا حرکت مسلحانه‌ای صورت نگرفت چون کشتار وسیع نشده. آنها هم اتفاقا یک روزی باید پاسخگو باشند و بخاطر همین هم آدمی مثل بهشتی که می‌خواست مصالحه کند تا کمتر خونریزی شود را قبول نداشتند. مثلا بعضی سران ارتش که تمایلی به کشتار مردم نداشتند و اصلا در بین آنها افراد مذهبی داشتیم که حاضر نبودند به سمت کشتار مردم بروند. برای همین است که می‌گوییم شاه دیگر اطاعت نمی‌شد، فقط سرباز خیابان نبود که اطاعت نمی‌کرد. ساختارها هم اطاعت نمی‌کردند.
«بعد از شاه نوبت آمریکاست» ساخته شد که مبارزه‌ی مسلحانه ادامه داشته باشد
آنهایی که معتقد بودند که انقلاب نشده چون کشتار وسیع نداشتیم هم تروریسم خودشان را آوردند و گفتند اینها می‌روند و چون مبارزه مسلحانه نکرده‌اند انقلاب کامل نشده و ما می‌آییم مبارزه مسلحانه را می‌آوریم. شعار «بعد از شاه نوبت آمریکاست» ساخته شد که مبارزه‌ی مسلحانه ادامه داشته باشد و در نتیجه مصبیتی به اسم تروریسم را کشیدیم. تروریسم پاسخش خشونت است، خشونت پاسخش خشونت است، به نظرم تروریسم خشن و جنگ به بدنه‌ی سامان سیاسی و دموکراسی ما آسیب زد و بخشی از انرژی که می‌توانست در انقلاب با آن نیروهای روشنفکری که در نسل اول انقلاب بودند و روحانیت روشنفکری که در آن زمان بودند مصرف شود را از ما گرفت. جنگ و ترور جوانی ما و انرژی ما را به اعتقاد من خیلی گرفت.
من خیلی شبها که همینطور فیلمی ببینیم یا کتابی بخوانیم فکر می‌کنم که چه شد؟ و ما به کجا رفتیم؟ اخیرا به این نتیجه رسیدم که چقدر پتانسیل و انرژی ما را جنگ گرفت. خیلی‌ها امروز نمی‌دانند که عمده فرماندهان سپاه ما شاگرد اول‌های دانشگاه بودند، بدنه‌ای که در جنگ و جهاد بودند بچه‌های روستایی و جنوب شهری با استعداد دانشگاه‌برو در زمان شاه بودند – تصوری که الان می گوییم کنکور قبول شده را بگذارید کنار با کسی که آن زمان قبول شده – این بچه‌ها و آن انرژی اگر در جهت اصلاحات ساختاری می‌افتاد با آن بدنه‌ی تحصیل‌کرده خوبی که آمده بودند در ایران خیلی مسیرمان متفاوت‌تر بود.
الگوی ما را شوروی نمی‌پذیرفت و آمریکا هم نگران بود
 : بگذارید من واژه‌ی «تله» را اصلاح کنم. جنگ یک اتفاقی بود که از نگاه طرف مقابل باید برای جلوگیری از انقلاب و هژمونی انقلاب صورت می‌گرفت. شاید اگر ما انقلاب‌مان ایده‌های اینترناسیونالیسم اسلامی را به شدت مطرح نمی‌کرد شاید این گرایش‌ها هم کمتر بود اما به نظر من بدون تردید روی جاه‌طبی صدام نشستند. الگوی ما را هم اتحاد جماهیر شوروی نمی‌پذیرفت و هم آمریکا به طور طبیعی منافعش در خطر بود. همانطور که جلوی مارکسیسم را می‌خواست بگیرد نگران ما هم بود که گسترش پیدا نکند.
«عراقی‌ها میخ ۲.۵ می‌خواستند و روس‌ها به آنها میگ ۲۵ دادند»
این را می‌پذیرم و قبول دارم که روی جاه طلبی صدام نشستند و عراق هم باید ژئوپولتیکش باز می‌شد، از آنجایی که عراق آب بیشتری می‌خواهد یا با کویت یا با ما وارد جنگ می‌شد. جاه‌طلبی ژئوپلوتیک و ذهنیت صدام تاثیرگذار بود. الان هم اسناد آن بیرون آمده و مشخص است که هم هواپیماهای آمریکایی اطلاعات می‌دادند هم اروپایی‌ها ساخت سلاح شیمیایی را دادند و هم شوروی میگ ۲۵. خدا رحمت کند مرحوم کیومرث صابری (گل آقا) یک چیزی نوشته بود که عراقی‌ها میخ ۲.۵ می‌خواستند و روس‌ها به آنها میگ ۲۵ دادند.
من یک توییتی می‌خواستم بنویسم که گفتند این توییت را نزن ما هم نزدیم. در ماجرای توهین اولیانوف به ظریف این نوشته‌ی کیومرث صابری یادم آمد و می‌خواستم یادشان بیاورم و نوشتم از ظریف تا میخ دو و نیم ولی منتشر نکردم و بعد ظاهرا او توییتش را پاک کرد. بالاخره وضعیت به این شکل بود.
در ساخت رهبری ما کسی نمی‌خواست بجنگد اما…
حالا شما اگر بخواهید به ما نقد کنید یک نقد هست که می‌گویم. امام نمی‌خواست بجنگند این را بدون تردید می‌گویم، نظر شخصی و منصفانه خودم این است که در ساخت رهبری کشور ما کسی نمی‌خواست با جهان یا با کشوری بجنگد اما گرایش‌های گسترش انقلاب وجود داشت.
انتقال دشمنی از اسرائیل به ایران در جنگ رخ داد
دیدگاه گسترش انقلاب وجود داشت این هم مصفانه است که بگوییم و می‌گفتند اینها نباشند که آنها باشند ولی در آن موقع هم دو نظر بود. واقعا نظر غالب هم نبود که فیزیکی انقلاب را به خارج ببریم. چنین نظری به هیچ عنوان نظری غالب نبود و در قالب‌هایی بود که برخی افراد کشورها را جذب کنیم و جریان انقلاب را درست کنیم.
این دیدگاه منجر شد که منطقه هم پشت عراق ایستاد و توانست عراق برای جلوگیری از هژمونی انقلاب خود را جلوی ایران نشان دهد و اصلا انتقال دشمنی از اسرائیل به ایران همه در این جنگ رخ داد. به نحوی که این اتفاقات که الان می‌افتاد آن موقع نطفه‌اش گذاشته شد.
شاید می‌توانستیم در مقاطعی زودتر جنگ را به پایان برسانیم
ولی اینکه چه زمانی باید جنگ را به پایان می‌بردیم می‌توانیم بگوییم که ما می‌توانستیم شاید در مقاطعی زودتر جنگ را به پایان برسانیم. هر کدام استدلال خود را دارند. شاید بعضی نقد دارند که ما در فتح خرمشهر یا فاو یا در دوره‌های دیگر می‌توانستیم جنگ را تمام کنیم. آن موقع هم دو دیدگاه بود.
اینها چیزهایی هست که می‌توان بحث و نقد کرد ولی در اصل جنگ تردیدی ندارم که اگر ما جلوی عراق و صدام نمی‌ایستادیم ممکن بود بخشی از کشور ما را اشغال کنند و یا و هر اتفاقی بیفتد ولی اگر اینطور نمی ایستادیم ممکن بود برای کنترل ما فجایع بزرگتری علیه ایران انجام دهند و حتی بروند بر روی تقسیم ایران. این ایستادن در مقابل صدام هر گونه گرایش و نظریه‌ این چنینی را منتفی می‌کرد و اگر این ایستادگی نبود باز هم می‌رسیدیم به سال‌هایی ک در سفارت روسیه بنشینند و سه نفری حرف زنند و تصمیم بگیرند. بی تمایل هم نبودند که جنوب و شمال ما را اشغال کنند. ایستادن ما جلوی عراق به اعتقاد من یک آزمون بزرگ تاریخی برای ما بود و ما هم جنگ را شروع نکردیم.


                           ",https://www.asriran.com/003Up4
833466,۱۴۰۱/۰۱/۱۵,سیاسی,تلاش جمهوری‌خواهان برای جلوگیری از حذف نام سپاه از فهرست تروریستی آمریکا,طرح ماست -پری اکنون برای بررسی‌های بیشتر به کمیته روابط خارجی مجلس نمایندگان آمریکا ارائه شده است.,"یک رسانه آمریکایی گزارش داد، جمهوری‌خواهان کنگره طرحی را برای جلوگیری از اقدام احتمالی کاخ سفید برای حذف نام سپاه پاسداران از فهرست تروریستی آمریکا ارائه داده‌اند.

به گزارش ایسنا به نقل از پایگاه خبری واشنگتن فیری بیکن، جمهوری‌خواهان کنگره آمریکا در حال پیش بردن یک رویه قانونی به منظور ممانعت از اقدام احتمالی دولت بایدن برای خارج کردن نام سپاه پاسداران انقلاب اسلامی از فهرست تروریستی آمریکا به عنوان بخشی از توافق هسته‌ای جدید با ایران هستند.
بنابر این گزارش، برایان ماست و اسکات پری دو عضو جمهوری‌خواه مجلس نمایندگان آمریکا طرحی را با عنوان “قانون جلوگیری از مماشات با تروریست‌ها توسط حامیان تروریسم” ارائه داده‌اند که در صورت تبدیل شدن به قانون، کاخ سفید را از حذف سپاه از فهرست سازمان‌های تروریستی خارجی بدون موافقت کنگره منع می‌کند.
واشنگتن فیری بیکن می‌نویسد: هدف از این طرح جلوگیری از برداشته شدن تحریم‌های کلیدی مرتبط با سپاه پاسداران به‌عنوان بخشی از امتیازاتی است که دولت جو بایدن تلاش می‌کند برای دستیابی به توافق هسته‌ای جدید با ایران به این کشور بدهد، توافقی که به نظر می‌رسد در آستانه نهایی شدن قرار دارد.
واشنگتن فیری بیکن در ادامه مدعی شد که لغو تحریم‌های مرتبط با سپاه یکی از موضوعات باقی‌مانده میان ایران و آمریکا در مذاکرات وین است، اقدامی که از سوی جمهوری‌خواهان و برخی دموکرات‌ها در کنگره با مخالفت مواجه شده است.
برایان ماست نماینده ایالت فلوریدا در گفت‌وگو با واشنگتن فیری بیکن ضمن انتقاد از رویکرد دولت بایدن درقبال ایران و طرح ادعاهای بی‌اساس علیه سپاه پاسداران گفت: رئیس‌جمهور بایدن نه تنها به‌طور آشکارا قانون اساسی را که به آن سوگند یاد کرده است، دور می‌زند بلکه آمریکایی‌ها را نیز در معرض خطر قرار می‌دهد. از آنجایی که رئیس‌جمهور از عمل کردن به سوگند ریاست‌جمهوری خود سر باز می‌زند، ما این طرح را ارائه کرده‌ایم تا مانع از اتخاذ تصمیمات اجرایی او در ارتباط با امنیت ملی، همچون حذف سازمان‌های تروریستی شناخته شده از فهرست تروریسم آمریکا شویم.
بنابر گزارش این رسانه آمریکایی، طرح ماست -پری اکنون برای بررسی‌های بیشتر به کمیته روابط خارجی مجلس نمایندگان آمریکا ارائه شده است.
به گزارش ایسنا، این طرح در حالی ارائه شده است که مذاکرات رفع تحریم‌ها در وین مدتی است به دلیل کارشکنی‌های طرف آمریکایی و عدم اتخاذ تصمیمات سیاسی لازم از سوی کاخ سفید با وقفه مواجه شده است.
سعید خطیب‌زاده سخنگوی وزارت خارجه کشورمان امروز (دوشنبه) در نشست خبری هفتگی خود در پاسخ به سوالی در ارتباط با توقف مذاکرات وین تصریح کرد: آنچه که در دو هفته گذشته بیش از پیش برای ما روشن شده این است که بایدن و کاخ سفید هنوز تصمیم خود را نگرفته اند و متاسفانه کل یک توافق را گروگان مسائل حزبی و داخلی آمریکا کرده اند و آنها همان رویکردی را در پیش گرفته اند که منجر به شکست بسیاری از توافقات بین المللی شده است. یعنی منوط کردن یک توافق بین المللی به زد و بندهای داخلی خودشان .
خطیب زاده با بیان این که توافق برجام و قطعنامه  ۲۲۳۱شورای امنیت سازمان ملل در مورد این توافق بین المللی چارچوب بحث است و در همین چارچوب دولت بایدن باید تصمیم سیاسی خود را بگیرد تاکید کرد: آمریکا  مسئول توقف امروز مذاکرات و تطویل آن در روزهای آتی است. راه حل هم در کاخ سفید است. آنها باید به خواسته های معقول ایران که مورد تایید اعضای ۱+۴ است پاسخ منطقی بدهد که ما آماده شویم تا به وین برگردیم.
وی افزود: توافق بسیار در دسترس است و آمریکا بداند و یقین کند و یقین داشته باشد که ما از خطوط قرمز خود رد نمی شویم و از خواسته‌های خود کوتاه نخواهیم آمد.
                           ",https://www.asriran.com/003Up0
833461,۱۴۰۱/۰۱/۱۵,اجتماعی ,ماجرای اهدا گل‌های ۸۰ میلیونی معاون وزیر راه چیست؟ (فیلم),در حاشیه مراسم کلنگ‌زنی پروژه‌های مسکن در خراسان شمالی، وقتی دو نونهال با گل به استقبال معاون وزیر راه رفتند، نجات‌نیا برای تشکر به آن‌ها سفر عتبات به همراه خانواده هدیه داد.,"کد ویدیو  دانلود    فیلم اصلی          
امام جمعه شیروان در واکنش به این اقدام گفت: این ۸۰ میلیون تومان از جیب دولت است یا حساب شخصی؟ اگر دولتی است ما چنین حقی نداریم.به دنبال واکنش امام جمعه شیروان، معاون وزیر راه و شهرسازی در این زمینه توضیح داد: از حساب بانیان خیر، آن روز به این نتیجه رسیدم که این خانواده را به سفر عتبات بفرستم.                           ",https://www.asriran.com/003Uov
833464,۱۴۰۱/۰۱/۱۵,سلامت,تزریق دُز چهارم واکسن کرونا به افراد بالای ۶۵ سال در سوئد,گفته شده هدف از این اقدام پیشگیری از بروز نوع شدید بیماری و مرگ ناشی از بیماری کووید-۱۹ است.,"سوئد تزریق چهارمین دُز واکسن کووید-۱۹ را برای افراد بالای ۶۵ سال انجام می دهد.

به گزارش ایسنا، مقامات سوئد امروز (دوشنبه) اعلام کردند: تزریق دُز چهارم واکسن کووید-۱۹ به افراد ۶۵ سال به بالا و همچنین افرادی که در خانه های سالمندان زندگی می کنند یا تحت مراقبت های خانگی هستند، توصیه می شود.
طبق دستورالعمل جدید، سن پیشنهادی برای تزریق دُز چهارم که پیش از این از ۸۰ سال به بالا تعیین شده بود به ۶۵ سال به بالا کاهش پیدا کرد.
این دستورالعمل همچنین شامل تزریق دُز چهارم به افراد ۱۸ تا ۶۴ ساله‌ای می‌شود که دارای نقص سیستم ایمنی متوسط ​​تا شدید هستند.
به گزارش مدیکال اکسپرس، گفته شده هدف از این اقدام پیشگیری از بروز نوع شدید بیماری و مرگ ناشی از بیماری کووید-۱۹ است.
                           ",https://www.asriran.com/003Uoy
833462,۱۴۰۱/۰۱/۱۵,فرهنگی/هنری,علی ملاقلی‌پور پیگیر پخش سریال تعلیقی‌اش شد,بهمن سال ۹۸ شبکه سه سیما به دلیل آنچه «خطای فاحش کارگردان» عنوان کرد، پخش سریال «کتونی زرنگی» را پیش از آغاز متوقف کرد و با وجود توضیحات کارگردان و تهیه‌کننده به پخش این سریال رضایت نداد.,"علی ملاقلی پور در پی پخش نشدن سریال «کتونی زرنگی» پس از دو سال، با انتشار متنی با عنوان «یک مطالبه عمومی» خواستار تشکیل کمپینی برای پیگیری ماجرای این سریال شد.

به گزارش ایسنا، کارگردان «کتونی زرنگی» اعلام کرده است: اینجانب علی ملاقلی پور کارگردان سریال طنز خانوادگی «کتونی زرنگی» بیش از دو سال است که پیگیر چرایی عدم پخش این سریال پرزحمت هستم که با پول بیت المال در صداوسیما تولید شده و با نظارت‌های متعدد این سازمان ساخته شده و در دوره های مختلف با مدیران و مسئولان مختلف در سطوح مختلف جلسات متعددی را به همراه تهیه کننده، مجری طرح و نویسنده سریال کتونی زرنگی داشته ایم و تقریبا تمام مدیران صداوسیما این سریال را دیده اند.
همه در جلسات ابراز خوشایند و خرسندی از این سریال داشته اند و پخش این اثر را به زودی محتمل دانسته اند اما هر بار بلاتکلیف ماجرای پخش آن باقی مانده، لذا خواهشمندم به شکل یک کمپین از فرد فرد دوستان و اطرافیان بخواهیم این نوشتار را به اشتراک بگذارند و توسط فضای مجازی یک مطالبه ملی داشته باشیم که این هزینه بیت المال که از جیب مردم رفته چه زمانی پخش می شود و گره کارش کجاست به هر حال مردم حق دارند سراغ آثاری باشند که با پول آنها ساخته شده.
شایان ذکر است گروه سازنده مدتهاست سریال را آماده، تحویل سازمان صداوسیما داده و حتی جهت احتیاط خودسانسوری هم کرده تا از منظر هر ناظری بدون اصطکاک به نظر بیاید.»

بر اساس این گزارش ایسنا، بهمن سال ۹۸ شبکه سه سیما به دلیل آنچه «خطای فاحش کارگردان» عنوان کرد، پخش سریال «کتونی زرنگی» را پیش از آغاز متوقف کرد و با وجود توضیحات کارگردان و تهیه‌کننده به پخش این سریال رضایت نداد.
بازیگران این سریال عبارتند از: هدایت هاشمی، افسانه چهره‌آزاد، ملیکا شریفی نیا، علی سلیمانی، جواد پورزند، شاپور کلهر، با معرفی زوج علیرضا جعفری و مصطفی ساسانی، با حضور محمود جعفری و امیرحسین صدیق، با هنرمندی برزو ارجمند و سحر ولدبیگی و بازیگران خردسال رادمهر رزمجوی و عماد شعبانی.
در خلاصه داستان این کمدی اجتماعی‌ آمده است: «آقام همیشه میگه زِرنگ ته چاهه… ولی نمی‌دونه اگه من ته چاهم باشم، کفترِ چاهی‌ام، بالاخره می‌پرم!»
                           ",https://www.asriran.com/003Uow
833403,۱۴۰۱/۰۱/۱۵,بین الملل,گرفتاری روسیه در تلۀ خودساخته /مهدی تدینی,دولتمردی که برای اهداف سیاسی تبلیغاتی راه انداخته است، حال تبلیغات خودساخته‌اش را باور می‌کند و بدتر اینکه همان تبلیغات را مبنای تحلیل و تصمیم‌گیری خود قرار می‌دهد. روسیه نیز به تلۀ تبلیغاتی خودش افتاد و این نیز نتیجۀ اقتدارگرایی، فقدان تکثر آرا و نبودِ گردش آزاد اطلاعات است.,"مهدی تدینی*؛ نویسنده و پژوهشگربا عقب‌نشینی گستردۀ نیروهای روسیه از حوالی کی‌یف و چرنیهیف، حتی روس‌دوست‌ترین نظاره‌گر هم دیگر نمی‌تواند منکر «ناکامی روسیه» در این لشگرکشی باشد.
نه از «پیروزی برق‌آسا» و اشغال کل اکراین خبری شد، نه از پیروزی کُند و اشغال سنگر به سنگر کل اکراین.
دیگر بعید است روسیه به کی‌یف حمله کند و ایدۀ «اشغالِ کامل شرق اکراین» هم منتفی به نظر می‌رسد.
در ادامه خواهم گفت روسیه چه برنامه‌ای دارد، پیش‌تر باید به نکته‌ای اساسی‌تر اشاره کنم.
وقتی یکی از بزرگ‌ترین و پرمدعاترین ارتش‌های دنیا به کشوری که ده‌ها پله از خود ضعیف‌تر است یورش می‌برد، هر چیزی مگر برد برق‌آسا (یعنی پیروزی مسجل و مسلم در سه تا ده روز) دیگر پیروزی به شمار نمی‌آید.
بازی فوتبال نیست که برد با یک گل هم بُرد به شمار آید؛ بلکه مسئله پرستیژ، ادعا، کارآمدی، توانمندی و موضع راهبردی یک کشور در عرصۀ بین‌المللی است.
بیش‌ترین سؤالی که در این روزها از من می‌پرسند این است که چرا روسیه گام در چنین مسیری نهاد؟
می‌پرسند مگر می‌شود روسیه این وضعیت ناگوار را پیش‌بینی نکرده باشد!؟
طبعاً این پرسش «یک» جواب ندارد و باید در پی مجموعۀ عوامل بود، اما به گمانم می‌توان «بارزترین» دلیل این اشتباه را نام برد.
در دنیای سیاست خطرناک‌ترین سقوط افتادن در تله‌های خودساخته است؛ مانند صیادی که در دام خود می‌افتد.
تبلیغات ابزار همیشگیِ سیاست است. محور تبلیغات «حقیقت و واقعیت» نیست، بلکه صرفاً «هدف سیاسی» مبنا قرار می‌گیرد و ممکن است تبلیغات پر از داده‌های غلط، ادعاهای دروغ و شعارهای پوچ باشد.
از میان دورهای باطل در این عالم، باطل‌ترین دور باور کردن تبلیغات خودساخته است!
یعنی دولتمردی که برای اهداف سیاسی تبلیغاتی راه انداخته است، حال تبلیغات خودساخته‌اش را باور می‌کند و بدتر اینکه همان تبلیغات را مبنای تحلیل و تصمیم‌گیری خود قرار می‌دهد.
نطفۀ فاجعه در این زهدان پوچ بسته می‌شود: جایی که تبلیغ دستمایۀ تحلیل می‌شود.
به گمانم روسیه گرفتار همین دور باطل شد.
اما روسیه چطور در تلۀ تبلیغاتی خود افتاد؟
روسیه چند سال دائم از نئونازی‌ها صحبت کرد. دائم گفت روسیه‌ستیزان اکراین فقط مشتی نئونازی‌اند و دولت کی‌یف نیز پشتوانۀ مردمی ندارد.
این همان تبلیغ دروغینی بود که روسیه خود نیز آن را باور کرد! فکر می‌کرد وقتی به اکراین حمله کند، اکراینی‌های طرفدارش بی‌درنگ پرچم‌های روسیه را بر بام خانه‌هایشان برمی‌افرازند و دولت نیز کم‌وبیش به سادگی سقوط می‌کند؛ پس برای در هم کوفتن مشتی نئونازی و دولتی ضعیف یک «عملیات ویژۀ نظامی» کافی خواهد بود.
اما کشتی روسیه به صخرۀ واقعیت کوبید! حمله کرد و با مقاومت منسجم یک ملت روبرو شد! مدافعانی باایمان در برابر مهاجمانی زرخرید!
یعنی ارتش روسیه در برابر چند گردان نئونازی با آن تسلیحات سبک و نیمه‌سبک زمینگیر شد؟ مضحک نیست؟ روسیه در برابر یک «هنگ آزوف» گرفتار شد؟!
نه! روسیه به تلۀ تبلیغاتی خودش افتاد و این نیز نتیجۀ اقتدارگرایی، فقدان تکثر آرا و نبودِ گردش آزاد اطلاعات است. بگذریم...
حال روسیه در پی چیست؟
در جنگ ایران و عراق در سال‌های پس از بازپس‌گیری خرمشهر میان دو نگرش منازعه بود: «جنگ جنگ تا پیروزی» یا «جنگ جنگ تا یک پیروزی».
هاشمی طرفدار ایدۀ دوم بود (اتفاقاً به این دلیل که به سبب جایگاهش داده‌های دقیق‌تری داشت تا کسانی که بر پایۀ تبلیغات جنگی تحلیل می‌کردند).
در واقع جناح هاشمی تصور می‌کرد برای تضمین صلح باید یک پیروزی دندانگیر به دست آورد تا بتوان صدام را به صلح پایبند کرد. در مقابل، نگرش دیگری بود که به تحلیل و توان کاری نداشت، می‌خواست بجنگد تا صدام را در هم شکند، فارغ از اینکه واقعیت‌ها چیست.
روسیه هم پیداست از ایدۀ «جنگ جنگ تا اشغال اکراین» (و ترساندن اروپا) به ایدۀ «جنگ جنگ تا اشغال مناطق تعیین‌کننده» ــ یا جنگ جنگ تا «یک» پیروزی ــ رسیده تا در مذاکرات در موضع برتر باشد.
به این ترتیب، روسیه خواهد ‌کوشید با اشغال چند منطقۀ شرقی و جنوبی امتیازاتی از اکراین بگیرد و زودتر این بساط پرهزینه را با دستاوردی قابل‌ذکر جمع کند.
اما آن هیمنه و هیبتی که همگان از توان نظامی روسیه داشتند، فرو ریخت. و پرسش بزرگ‌تر اینکه اصلاً آیا این جنگ ارزش این همه هزینه را داشت؟
آیا روسیه توان جنگی بزرگ‌تر را دارد؟ باخت‌های معنوی این جنگ چه می‌شود؟
روز اول جنگ نوشتم، صورت‌مسئله اصلاً «جنگ روسیه و ناتو نیست»، بلکه «رابطۀ روسیه با مردم اروپای شرقی است». آ
ری! بزرگ‌ترین باخت روسیه وجهه‌اش نزد این ملت‌ها بود. روسیه برای اشغال هر شهری باید آن را ویران کند. چشم‌ها می‌بیند و دل‌ها برای همیشه از روسیه می‌رمد...
* منبع: کانال شخصی نویسنده tarikhandishi@                            ",https://www.asriran.com/003Unz
833459,۱۴۰۱/۰۱/۱۵,بین الملل,مرگ ده‌ها مهاجر در دریای مدیترانه,این مهاجران سوار بر قایقی بودند که هفته گذشته لیبی را ترک کرده بود. مشخص نیست این قایق چه زمانی دچار حادثه شده است.,"بیش از ۹۰ مهاجر در دریای مدیترانه غرق شدند.

به گزارش ایسنا، بیش از ۹۰ نفر که سوار بر یک قایق قصد داشتند از شمال آفریقا و برای جستجوی زندگی بهتر به اروپا مهاجرت کنند در دریای مدیترانه غرق شدند.
به گزارش روز گذشته (یکشنبه) آسوشیتدپرس، این مهاجران سوار بر قایقی بودند که هفته گذشته لیبی را ترک کرده بود. مشخص نیست این قایق چه زمانی دچار حادثه شده است.
مهاجران زیادی در تلاش هستند با عبور از دریای مدیترانه خود را از این کشور به سواحل اروپا برسانند. لیبی به گذرگاه غالب برای مهاجرانی تبدیل شده که قصد دارند خود را از جنگ و فقر نجات دهند.
در سال های اخیر قاچاقچیان انسان از هرج و مرج در لیبی و قاچاق مهاجران از مرزهای این کشور سود برده اند. مهاجران معمولا سوار بر قایق های نامناسب و ناایمن شده و راهی سفرهای دریایی خطرناک می شوند.
به گزارش پایگاه خبری سی جی تی ان، بر اساس گزارش سازمان بین المللی مهاجرت، احتمال می رود در فاصله یکم ژانویه تا ۲۸ مارس حدود ۳۰۰ مهاجر در دریای مدیترانه جان خود را از دست داده باشند. همچنین حدود ۳۱۰۰ نفر دستگیر و به لیبی بازگردانده شدند.
                           ",https://www.asriran.com/003Uot
833457,۱۴۰۱/۰۱/۱۵,بین الملل,اتحادیه اروپا: کانال‌های ارتباطی با روسیه را باز نگه می‌داریم,تحریم‌های علیه روسیه متغیر هستند، بدین معنا که اگر لازم باشد، تشدید می‌شوند و اگر دلایل و زمینه‌های وضع تحریم‌ها برطرف شود، کاهش خواهند یافت.,"سخنگوی امور خارجی اتحادیه اروپا، امروز (دوشنبه) گفت، این اتحادیه معتقد است که برای حل‌وفصل بحران اوکراین، باید کانال‌های گفت‌وگو با روسیه باز را باز نگه داشت.

به گزارش ایسنا، به نقل از خبرگزاری اسپوتنیک، پیتر استانو، سخنگوی امور خارجه اتحادیه اروپا گفت: انزوا و تحریم چیزی، به این معنا نیست که آن را از ارتباط محروم کنیم. دیالوگ همواره برای ما در اولویت است و همیشه سعی می‌کنیم تا جایی که امکان دارد، کانال‌های ارتباطی را باز نگه داریم.
استانو افزود، تحریم‌های علیه روسیه متغیر هستند، بدین معنا که اگر لازم باشد، تشدید می‌شوند و اگر دلایل و زمینه‌های وضع تحریم‌ها برطرف شود، کاهش خواهند یافت.
                           ",https://www.asriran.com/003Uor
833458,۱۴۰۱/۰۱/۱۵,بین الملل,گوترش: با دیدن تصاویر کشته‌شدگان غیرنظامی در بوچا به شدت شوکه شدم/ تحقیقات مستقل انجام شود,"«میخایلو پودولیاک»، مشاور دفتر رئیس جمهور اوکراین گفت که افراد غیرنظامی که در تصاویر مشاهده می‌شوند ""در جنگ بین روسیه و اوکراین کشته شدند."" همچنین، شهردار بوچا از دفن ۲۸۰ کشته شده در ""گورهای دسته‌جمعی"" خبر داد.","ایسنا: دبیرکل سازمان ملل در توییتر خود نوشت که با دیدن تصاویر کشته‌شدگان غیرنظامی در اوکراین ""به شدت شوکه"" شده است.
 
به گزارش پایگاه خبری هیل، آنتونیو گوترش، دبیرکل سازمان ملل متحد در پیامی توییتری نوشت: تحقیق و تفحص مستقلی که منجر به پاسخگویی موثر شود، ضرروی و حیاتی است.
 
اظهارات دبیرکل سازمان ملل متحد پس از آن مطرح شد که مقامات رسمی و خبرنگاران تصاویر اجساد کشته‌شدگان غیرنظامیان شهر بوچا، شهری خارج از کی‌یف را منتشر کردند.
 
«میخایلو پودولیاک»، مشاور دفتر رئیس جمهور اوکراین گفت که افراد غیرنظامی که در تصاویر مشاهده می‌شوند ""در جنگ بین روسیه و اوکراین کشته شدند."" همچنین، شهردار بوچا از دفن ۲۸۰ کشته شده در ""گورهای دسته‌جمعی"" خبر داد.
 
ینس استولتنبرگ، دبیرکل ناتو در گفت‌وگو با سی‌ان‌ان پیرامون تصاویر منتشر شده، اظهار کرد: وحشتناک است، بی‌شک این موضوع که غیرنظامیان مورد هدف قرار گرفته‌اند، غیرقابل قبول است و این موضوع بر اهمیت پایان جنگ تاکید می‌کند.
 
همچنین، ولودیمیر زلنسکی، رئیس جمهوری اوکراین در برنامه ""فیس دِ نیشن"" (Face the Nation) تلویزیون سی‌بی‌اس این اتفاق را یک ""قتل‌عام"" خواند. وزیر امور خارجه آمریکا نیز اعلام کرد: نیروهای روس در اوکراین مرتکب ""جنایات جنگی"" شده‌اند و ما برای مستندسازی این موضوع تلاش می‌کنیم.
 
در واکنش به این ادعاها، دیمیتری پولانسکی، معاون اول نماینده دائم روسیه در سازمان ملل متحد در پیام‌رسان تلگرام نوشت: در سایه تحریک آشکار رادیکال‌های اوکراینی در بوچا، روسیه خواستار تشکیل جلسه شورای امنیت می‌شود.
 
در پی گسترش واکنش‌ها به پیدا کردن اجساد غیرنظامیان در مناطق حومه کی‌یف چون شهر بوچا، روسیه از شورای امنیت سازمان ملل متحد خواسته جلسه فوری تشکیل دهد تا در حضور اعضاء به این اتهام‌ها رسیدگی شود. وزارت دفاع روسیه اتهامات مربوط به قتل غیرنظامیان در شهر بوچا را رد کرده است. به گفته وزارت دفاع روسیه، هیچ یک از ساکنان محلی در این شهر هدف قرار نگرفتند و نیروهای روسیه در ۳۰ مارس از این مناطق عقب‌نشینی کردند. وزارت دفاع روسیه همچنین عکس‌ها و ویدیوهای منتشر شده از شهر بوچا را ""جدیدترین جعلیات رژیم کی‌یف"" خوانده است.                           ",https://www.asriran.com/003Uos
833456,۱۴۰۱/۰۱/۱۵,بین الملل,زلنسکی روسیه را به نسل کشی متهم کرد,"او در یک سخنرانی ویدیویی دیگر گفت: ""شیطان به سرزمین ما آمده است"" و افزود که ""همه جنایت‌های اشغالگران را در کشورمان"" بررسی خواهد شد.","بی بی سی: ولودیمیر زلنسکی، رئیس‌جمهور اوکراین حمله روسیه به کشورش را ""شکنجه کل ملت"" توصیف کرد.
 
وی روز یکشنبه به شبکه تلویزیونی سی‌بی‌اس نیوز گفت که مردم اوکراین نمی‌خواهند تحت تسلط روسیه قرار بگیرند و در نتیجه در حال نابودی و منقرض شدن هستند.
 
وی در پاسخ مستقیم به این سوال که آیا اقدامات روسیه نسل کشی است، گفت: ""در واقعیت این یک نسل کشی و حذف کل ملت و مردم است"".
 
او در یک سخنرانی ویدیویی دیگر گفت: ""شیطان به سرزمین ما آمده است"" و افزود که ""همه جنایت‌های اشغالگران را در کشورمان"" بررسی خواهد شد.
 
وی گفت: «هرکسی که مرتکب این جنایات شود در کتاب ویژه جلاد‌ها نامش درج می‌شود و پیدا و مجازات خواهد شد"".                           ",https://www.asriran.com/003Uoq
833455,۱۴۰۱/۰۱/۱۵,علمی,درمان ایدز به لطف پیشرفت‌های جدید در فناوری ویرایش ژن,محققان دریافتند زمانی که این سلول‌ها یک ژن مهم برای تکثیر ویروس را از دست می‌دهند، این اتفاق منجر به کاهش عفونت HIV می‌شود.,"محققان به دنبال مهندسی و ابداع درمان‌های جدیدی هستند که بتوانند به درمان‌های دائمی برای بیماری ایدز ناشی از ویروس اچ‌آی‌وی تبدیل شوند.

به گزارش ایسنا و به نقل از آی‌ای، ویروس نقص ایمنی انسانی(HIV) یک ویروس کوچک و ساده است که تنها ۱۲ پروتئین دارد و ژنوم آن تنها یک سوم اندازه ویروس کرونا(SARS-CoV-۲) است. با این حال، می‌تواند سلول‌های بدن را برباید تا خود را تکثیر کند و با سرعت و چابکی چشم‌گیری در سراسر بدن پخش شود. اما این ویروس چگونه چنین کاری را انجام می‌دهد؟
ویروس ""نقص ایمنی انسانی""(Human immunodeficiency virus) یا ""اچ‌آی‌وی"" (HIV) نوعی ویروس آهسته‌گستر(ویروس پسگرد با سرعت تکثیر پایین) و عامل بیماری ایدز است. اچ‌آی‌وی به یاخته‌های حیاتی دستگاه ایمنی بدن از جمله ""لنفوسیت تی کمک‌کننده""(CD۴+ T)، درشت‌خوارها و یاخته‌های دندانه‌ای حمله می‌کند. اچ‌آی‌وی ویروسی است که با مختل کردن کارکرد و ویران کردن گونه‌ای از یاخته‌های مسئول هماهنگی ایمنی منجر به نقص دستگاه ایمنی بدن انسان می‌شود که به آن ایدز می‌گویند. از زمان ورود HIV به بدن تا بروز ایدز ممکن است بین شش ماه تا ۱۰ سال یا بیشتر به درازا بکشد. در این مدت اگرچه فرد به ظاهر تندرست به نظر می‌رسد، ولی ممکن است ویروس از او به دیگران سرایت کند.
اچ‌آی‌وی عمدتاً از طریق آمیزش جنسی محافظت نشده، انتقال خون آلوده و سرسوزن آلوده و از مادر به فرزند در طول بارداری، زایمان یا شیردهی منتقل می‌گردد. اما بعضی از مایعات بدن مانند بزاق و اشک قادر به انتقال HIV نیستند. پیشگیری از HIV عمدتاً از طریق آمیزش جنسی امن و برنامه تعویض سرنگ، راه حلی برای جلوگیری از گسترش این بیماری محسوب می‌شود.
هنوز هیچ گونه درمان یا واکسن قطعی برای مقابله با این بیماری وجود ندارد، اگرچه درمان ضدویروسی می‌تواند باعث کاهش دوره بیماری و امید به زندگی نزدیک به طبیعی گردد. با وجود این که درمان ضدویروسی خطر مرگ و عوارض ناشی از این بیماری را کاهش می‌دهد، اما داروهای آن گران‌قیمت هستند و ممکن است با عوارض جانبی همراه باشند.
تحقیقات ژنتیکی نشان می‌دهد که HIV در اصل در اوایل قرن بیستم از غرب آفریقا آمده است. در دهه ۹۰ میلادی ""میلتون ویلیام کوپر"" به افشاگری‌هایی در رابطه با این ویروس پرداخته بود و سران ایالات متحده آمریکا در آن زمان گفته‌های وی را تئوری توطئه نام نهادند.
اکنون دانشمندان موسسه ""نورث‌وسترن مدیسن""(Northwestern Medicine) از پیشرفت‌های جدید در فناوری ویرایش ژن موسوم به ""کریسپر""(CRISPR) برای کشف این راز و درمان این بیماری استفاده می‌کنند و امیدوارند به درمان دائمی جدیدی برای این ویروس برسند.
محققان از طریق این فرآیند، به ۸۶ ژن از جمله بیش از ۴۰ ژن که قبلاً هرگز در زمینه عفونت HIV مورد بررسی قرار نگرفته بودند، برخورد کردند که ممکن است در روش تکثیر HIV نقش داشته باشند.
ابزارهای مهم در مبارزه با HIV
""جاد هالتکوئیست"" نویسنده این مطالعه گفت: درمان‌های دارویی موجود یکی از مهم‌ترین ابزارهای ما در مبارزه با اپیدمی HIV هستند و به طرز شگفت‌انگیزی در سرکوب تکثیر و انتشار ویروس مؤثر بوده‌اند. اما این درمان‌ها شفابخش نیستند، بنابراین افراد مبتلا به HIV باید از یک رژیم درمانی سخت‌گیرانه پیروی کنند که مستلزم دسترسی مداوم به مراقبت‌های بهداشتی گران‌قیمت است.
این مطالعه سلول‌های T را مورد بررسی قرار داد. این سلول‌های قدرتمند که مورد هدف HIV قرار می‌گیرند از خون‌های اهدایی جدا شده و صدها ژن آنها با استفاده از فناوری ویرایش ژن ""کریسپر کَس-۹""(CRISPR-Cas۹) حذف شدند. سپس آن سلول‌ها به ویروس HIV آلوده شدند تا مورد بررسی قرار گیرند.
محققان دریافتند زمانی که این سلول‌ها یک ژن مهم برای تکثیر ویروس را از دست می‌دهند، این اتفاق منجر به کاهش عفونت HIV می‌شود.
""هالتکوئیست"" توضیح داد: این مطالعه یک شاهد عالی برای اثبات این مفهوم است که مراحل و فرآیندهایی که ما برای انجام این مطالعه انجام دادیم، به خوبی عمل می‌کنند. اینکه تقریباً نیمی از ژن‌هایی که قبلاً مورد بررسی قرار نگرفته بودند، در این مطالعه بررسی شدند، اعتماد به مجموعه داده‌های ما را افزایش می‌دهد.
وی افزود: بخش هیجان انگیز این مطالعه این است که بیش از نیمی از این ژن‌ها قبلاً هرگز در زمینه عفونت HIV مورد بررسی قرار نگرفته بودند، بنابراین آنها راه‌های درمانی بالقوه جدیدی را به ما نشان می‌دهند.
وی اکنون امیدوار است که کار او به مهندسی درمان‌های جدید منجر شود که بتوانند به درمان‌های دائمی در مقابل ایدز تبدیل شوند.
این مطالعه در مجله Nature Communications منتشر شده است.
                           ",https://www.asriran.com/003Uop
833452,۱۴۰۱/۰۱/۱۵,عمومی,وضعیت غول‌پیکرترین هواپیمای دنیا که در حمله روسیه نابود شد (فیلم),پس از آزادسازی فرودگاه آنتونوف در حاشیه کی‌یف، پایتخت اوکراین، رسانه‌های اوکراینی ویدیویی از آشیانه آنتونوف ۲۲۵، غول پیکر‌ترین هواپیمای دنیا منتشر کرده اند. این هواپیما در روز‌های نخست حمله روسیه نابود شد.,کد ویدیو  دانلود    فیلم اصلی                                     ,https://www.asriran.com/003Uom
833454,۱۴۰۱/۰۱/۱۵,اجتماعی ,وزیر بهداشت: هزینه درمان هر بیمار کرونایی ۴۰ میلیون تومان بود,رؤسای دانشگاه‌ها موظف اند به بخش بهداشت به صورت ویژه نگاه کنند. باید ریشه یابی شود که چگونه بهداشت در دوره‌ای بسیار درخشان ظاهر شد.,"وزیر بهداشت گفت: در قضیه کرونا هزینه درمان هر بیمار ۴۰ میلیون تومان بود ولی هزینه هر واکسن ۸ دلار شد.
 
به گزارش وبدا، بهرام عین اللهی، در دیدار با معاون و مدیران معاونت توسعه مدیریت و منابع وزارت بهداشت، اظهار داشت: استخدام نیروی غیرمتخصص از این پس ممنوع است. نیروهای هر بخش باید توسط مدیران ارزشیابی شوند و اگر کارایی لازم را ندارند تعیین تکلیف شوند.
 
وی افزود: مسئله نظم و انضباط مدیران بسیار مهم است. مدیری که در انجام کارها نظم ندارد و تلاشی نمی‌کند نمی‌تواند نیروهای تحت امر خود را درست مدیریت کند.
 
ساخت و سازهای لاکچری را متوقف کنید
 
وزیر بهداشت با بیان اینکه ساخت و سازهای لاکچری باید متوقف شوند، گفت: در برخی دانشگاه‌ها از پول پرسنل ساخت و سازهای عجیب انجام شده است در حالی که بالغ بر ۲۲۰ پروژه نیمه ساخت بیمارستانی و ۴۳۰۰ خانه بهداشت ناتمام داریم، این کارها باید متوقف شوند. بر روی این پروژه‌ها کنترل دقیق انجام دهید. باید نقشه تیپ داشته باشیم و استانداردها مشخص باشد.
 
عین اللهی مردمی بودن، کارآمد بودن و رفتار خوب داشتن به ویژه با ارباب رجوع را دیگر ویژگی‌های لازم برای مدیران برشمرد و بیان داشت: یکی از مشکلات اصلی ما این است که مدیریت کیفی نداریم. امروز نیازمند راه اندازی نهضت نرم افزاری هستیم. مدیران ما باید در میدان حاضر شوند. زمان به زودی می‌گذرد و مردم از ما انتظار دارند.
 
وی ضرورت توجه به مسائل رفاهی پرسنل را مورد تاکید قرار داد و گفت: معاونت توسعه موتور همه فعالیت‌ها است که اگر خوب کار نکند بقیه اجزا و بخش‌ها نیز خوب کار نمی‌کنند. همه مدیران و هر بخشی باید برنامه اجرایی داشته باشند و مشخص کنند در هر فصل چه کارهایی می‌خواهند انجام دهند.
 
وزیر بهداشت در دیدار با معاون و مدیران معاونت بهداشت با اشاره به اینکه همه می‌گویند بهداشت باید اولویت باشد ولی در عمل این اتفاق نمی‌افتد، گفت: من در برنامه خودم بهداشت را اولویت داده بودم ولی هنوز این اتفاق نیفتاده است. برای رفع مشکلات مالی این حوزه باید سهمی از درآمدهای اختصاصی دانشگاه‌ها به حوزه بهداشت تعلق پذیرد.
 
عین اللهی با تاکید بر اینکه جابجایی نیروهای بهداشت ممنوع است، گفت: رؤسای دانشگاه‌ها موظف اند به بخش بهداشت به صورت ویژه نگاه کنند. باید ریشه یابی شود که چگونه بهداشت در دوره‌ای بسیار درخشان ظاهر شد.
 
۴۰ میلیون تومان هزینه هر بیمار کرونایی
 
وی افزود: در همین قضیه کرونا هزینه درمان هر بیمار ۴۰ میلیون تومان بود ولی هزینه هر واکسن ۸ دلار شد. این فرق حوزه بهداشت را با سایر حوزه‌ها نشان می‌دهد که چقدر توجه به آن مهم است.
 
وزیر بهداشت با ابراز رضایت از عملکرد حوزه بهداشت در واکسیناسیون و کرونا گفت: ایران در مهار کرونا در دنیا نمره قبولی گرفت و زحمات کادر بهداشت در این رویداد ارزشمند بود.
 
عین اللهی توجه ویژه به مسئله جمعیت را خواستار شد و گفت: مسئله جمعیت از دغدغه‌های مقام معظم رهبری است. متأسفانه سیاست‌هایی که تاکنون در این حوزه اجرا شده است منجر به فاجعه شده و باید برای مساله جمعیت هر چه می‌توانیم تلاش کنیم.
 
وی در دیدار با معاون و مدیران معاونت درمان با اشاره به اینکه این معاونت مجری طرح تحول بوده ولی خودش نیاز به تحول دارد، گفت: معاونت درمان به عکس معاونت‌های دیگر هیچ شورایی که وزیر در آن عضو باشد ندارد. رئیس جمهور محترم در تمام شوراها حضور فعال دارند و ما هم باید در این راستا گام برداریم.
 
عین اللهی افزود: ضروری است تمام معاونت‌ها با هم در ارتباط باشند و هر مدیر برنامه کوتاه مدت اجرایی و فصلی ارائه دهد تا بر اساس آن مورد ارزشیابی قرار گیرد.                           ",https://www.asriran.com/003Uoo
833359,۱۴۰۱/۰۱/۱۵,بین الملل,آینده کاری زننده سیلی در اسکار/ از کاهش محبوبیت ویل اسمیت تا قطع همکاری (فیلم),"عواقب سیلی ویل اسمیت فراتر از یک فیلم رفته و گزارش‌ها حکایت از لغو احتمالی پروژه ""پسران بد 4"" پروژه سونی پیکچرز با این برنده اسکار دارد.","کد ویدیو  دانلود    فیلم اصلی          
 
سیلی ویل اسمیت بر صورت ""کریس راک"" مجری آمریکایی اسکار برایش گران تمام شده و برخی از منابع خبری در حال تحلیل آینده حرفه ای او هستند.
به گزارش عصرایران، آخرین خبرها حکایت از توقف همکاری برخی از کمپانی‌های بزرگ با ویل اسمیت دارد.
بیزینس اینسایدر نوشت: ساعاتی پیش کمپانی نت فلیکس از تعلیق پروژه سینمایی ""Fast and Loos"" خود با بازی ویل اسمیت خبر داد.
عواقب سیلی ویل اسمیت فراتر از یک فیلم رفته و گزارش‌ها حکایت از لغو احتمالی پروژه ""پسران بد 4"" پروژه سونی پیکچر با این برنده اسکار دارد. 
آکادمی اسکار ضمن پذیرش پذیرش استعفای ویل اسمیت اعلام کرد که روند توبیخ او ادامه خواهد یافت.                           ",https://www.asriran.com/003UnH
833453,۱۴۰۱/۰۱/۱۵,سیاسی,نماینده مجلس: هم گروه شدن تیم ملی با استکبار جهانی و روباه پیر انگلیس را به فال نیک می گیریم,ان شاءالله این مقابله و هم گروه شدن به پیروزی قاطع تیم ملی ایران منتهی شود.,"ایسنا: نماینده مردم خمینی شهر در مجلس شورای اسلامی گفت: خوب است درباره کارهای بر زمین مانده و کارآمدی برخی قوانین را از خود سوال کنیم و باید مرور کنیم که چه نتیجه ای داشته و در آینده چه باید کرد.
 
محمدتقی نقدعلی در نطق میان دستور خود در جلسه علنی امروز (دوشنبه) مجلس شورای اسلامی، از همه دست اندرکارانی که در ایام نوروز اعم از نیروی انتظامی، اورژانس و هلال احمر و.. مقدمات بهره مندی از فضای نوروزی را برای مردم ایران فراهم کردند، بالاخص از گروه های جهادی که به مناطق محروم خوزستان و چهار محال بختیاری اعزام شدند، تقدیر و تشکر می کنم.
 
وی در ادامه عنوان کرد: هم گروه شدن تیم ملی فوتبال جمهوری اسلامی ایران را با استکبار جهانی و روباه پیر انگلیس به فال نیک می گیریم. ان شاءالله این مقابله و هم گروه شدن به پیروزی قاطع تیم ملی ایران منتهی شود.
 
عضو کمیسیون کشاورزی، آب و منابع طبیعی مجلس یازدهم خاطرنشان کرد: قریب دو سال از عمر مجلس گذشت و اقدامات شایسته ای همچون قانون امنیت قضایی، قانون حمایت از جهش تولید دانش بنیان، قانون صدور مجوزهای کسب و کار، قانون جمعیت و خانواده و قانون بودجه ای که طلیعه محرومیت زدایی را در آن ملاحظه می کنیم و ان شاءالله در قانون گذاری های آتی بتوانیم همین روند را ادامه دهیم.
 
نقدعلی عنوان کرد: خوب است درباره کارهای بر زمین مانده و کارآمدی برخی قوانین را از خود سوال کنیم و باید مرور کنیم که چه نتیجه ای داشته و در آینده چه باید کرد. چرا برخی از قول هایی که به مردم دادیم بر زمین مانده است؟ طرح شفافیت شعار مجلس انقلابی بود، هر چند امروز آقای قالیباف امروز قول دادند طرح شفافیت آرا به صحن علنی بیاید، اما این سوال بی پاسخ را با رای قاطع پاسخ مثبت دهید و موکلینی که به ما رای دادند را خوشحال کنیم.
 
وی با طرح این سوال که تکلیف قانون اعاده اموال مسئولین مصوب مجلس دهم چه شد؟ بیان کرد: به عقیده کارشناسان قرار بود این قانون ۳۰۰ هزار میلیارد از اموال به تاراج رفته را به بیت المال برگردند. هر چند دستورالعمل این قانون توسط ریاست قوه قضائیه ابلاغ شد، اما امروز از آقای اژه ای می خواهیم که به مجلس بیایند و میزان اموالی که بر اساس این قانون باید به بیت المال برگردد را به مجلس دهد. مجلس پیگیر اجرای کامل این قانون است.
 
عضو کمیسیون کشاورزی، آب و منابع طبیعی مجلس با تقدیر از زحمات هیات رئیسه مجلس گفت: حدود یک ماه دیگر شما بنا دارید از نمایندگان رای اعتماد بگیرید و بعضی از نقاط ضعف و در اولویت قرار دادن قوانین را مرور کنید والا مجلس دیگر اعتماد نخواهد کرد. باید اولویت های معیشتی و اشتغال و گره های قانونی مثل اصلاح قانون جاسوسی، قانون حمل سلاح، تجارت و... را در اولویت قرار دهید.
 
نماینده مردم خمینی شهر در خصوص مسائل حوزه انتخابیه اش نیز تذکری به وزیر بهداشت داد و گفت: شهرستان خمینی شهر با ۴۰۰ هزار نفر جمعیت فاقد دستگاه ام آر آی است و در برخی شهرستان های همجوار با اصفهان وضعیت بهداشتی بسیار نامناسب است.
 
نقدعلی خطاب به وزیر میراث و گردشگری نیز گفت: شما در شهرستان و بسیاری از مناطق کار را گره انداخته اید. ۴۵۰ هکتار از بافت مسکونی خمینی شهر را در قالب بافت میراثی قرار داده اید که به نظر کارشناسان حتی یک بافت تاریخی در برخی از آنها وجود ندارد. به خمینی شهر بیایید و گره کور را باز کنید.
 
وی خطاب به وزیر آموزش و پرورش نیز عنوان کرد: خمینی شهر با ۶۰ هزار دانش آموز، هزار معلم کمبود دارد، کسری نیروی انسانی را تدبیر کنید.
 
نماینده خمینی شهر در پایان از رئیس جمهور خواست که به استان اصفهان نیز سفر کند.                           ",https://www.asriran.com/003Uon
833449,۱۴۰۱/۰۱/۱۵,ورزشی,ایراد بزرگ تیم‌ملی به روایت استراماچونی مربی سابق استقلال (فیلم),آندره‌آ استراماچونی، سرمربی پیشین استقلال گفت: در جام جهانی طرفدار ایرانم. دلم برای فوتبال ایران تنگ شده است. افسوسم برای تیم ملی ایران استفاده بیش از اندازه از لژیونرهاست. استقلال در قلب من است و همه بازی‌هایش را می‌بینم. از حذف ایتالیا ناراحتم؛ برای آینده برنامه ریزی می‌کنیم.,"کد ویدیو  دانلود    فیلم اصلی          
                           ",https://www.asriran.com/003Uoj
833451,۱۴۰۱/۰۱/۱۵,اقتصادی,معافیت تولیدکنندگان قارچ از مالیات,این تجربه نشان داد که بهره‌مندی از ظرفیت تشکل‌های غیردولتی بخش کشاورزی به منظور احقاق حقوق تولیدکنندگان و عدم تفسیر به رای قوانین توسط دستگاه‌های اجرایی، در زمینه‌های مختلف بخش کشاورزی بسیار موثر و نتیجه‌بخش است.,"معاون دفتر امور گلخانه‌ها، گیاهان زینتی و قارچ خوراکی وزارت جهاد کشاورزی از معافیت تولیدکنندگان بستر کشت (کمپوست) قارچ خوراکی از پرداخت مالیات خبر داد.


به گزارش ایرنا از وزارت جهاد کشاورزی، «الهام فتاحی‌فر» با بیان اینکه این معافیت از مالیات را می‌توان یکی از مصادیق عملی پشتیبانی‌ها و مانع‌زدایی‌ها در بخش تولید دانست، افزود: پیگیری‌های ۱۰ ساله برای معافیت مالیاتی تولید کنندگان بسترکشت (کمپوست) قارچ خوراکی به عنوان یک فعالیت کشاورزی، به نتیجه رسید.
وی با اشاره به این که سابقه این موضوع به سال ۱۳۸۹ برمی‌گردد، یادآور شد: در آن سال اداره امور مالیاتی یکی از استان‌ها، واحد تولید بستر کشت (کمپوست) قارچ خوراکی را به دلیل غیرکشاورزی بودن فعالیت، مشمول مالیات قرار داد؛ بنابراین از همان سال، پیگیری‌ها برای رفع مشکل ایجاد شده آغاز شد و با برگزاری جلسات و بازدیدهای میدانی مشترک با همکاران سازمان امور مالیاتی و ارائه توجیهات فنی و مکاتبات متعدد، موضوع کشاورزی بودن فعالیت تولید کمپوست قارچ خوراکی تبیین شد.
معاون دفتر امور گلخانه‌ها، گیاهان زینتی و قارچ خوراکی وزارت جهاد کشاورزی خاطرنشان کرد: پیگیری‌هایی نیز از طریق مراجع ذی‌صلاح از جمله معاونت حقوقی ریاست جمهوری، کمیسیون اقتصادی هیات دولت، مرکز آمار ایران، کمیسیون کشاورزی مجلس شورای اسلامی و غیره در این خصوص انجام شد که سازمان امور مالیاتی، نظر مراجع ذی‌صلاح فنی مانند وزارت جهاد کشاورزی را نپذیرفت و همچنان واحدهای تولیدی مذکور را مشمول مالیات قرار داد.
وی با اشاره به طرح استفساریه ماده ۸۱ قانون مالیات‌های مستقیم در سال ۱۴۰۰ از طریق مجلس شورای اسلامی، تصریح‌ کرد: پس از طی روند قانونی آن، این مهم در مرکز پژوهش‌های مجلس شورای اسلامی هم مورد بررسی کارشناسی قرار داده شد و معاونت باغبانی و این دفتر به عنوان متولی بخش قارچ خوراکی کشور و نیز تشکل غیردولتی قارچ خوراکی، استدلال‌های فنی دال بر کشاورزی بودن فعالیت تولید بستر کشت (کمپوست) قارچ خوراکی را ارائه کرد و پس از آن، طرح مذکور در دستور کار صحن علنی مجلس شورای اسلامی قرار گرفت که خوشبختانه با رای قاطع نمایندگان مجلس شورای اسلامی، در جلسه علنی ۱۸ بهمن ماه سال گذشته طرح استفساریه با رای مثبت دوسوم نمایندگان حاضر در جلسه تصویب شد که در جلسه ۴ اسفند ماه شورای نگهبان نیز مورد تایید قرار گرفت و همچنین در ۲۵ اسفند ماه ۱۴۰۰ توسط رئیس‌جمهوری به وزارت امور اقتصادی و دارایی جهت اجرا ابلاغ شد.
فتاحی‌فر تصریح کرد: این تجربه نشان داد که بهره‌مندی از ظرفیت تشکل‌های غیردولتی بخش کشاورزی به منظور احقاق حقوق تولیدکنندگان و عدم تفسیر به رای قوانین توسط دستگاه‌های اجرایی، در زمینه‌های مختلف بخش کشاورزی بسیار موثر و نتیجه‌بخش است.

                           ",https://www.asriran.com/003Uol
833450,۱۴۰۱/۰۱/۱۵,اجتماعی ,حداکثر حقوق سربازی:  4.5 میلیون تومان,اکنون حداقل حقوق پرداختی به سربازانی که در مناطق عادی خدمت می‌کنند یک میلیون و ۲۹۵ هزار تومان و حداکثر حقوق آنان در مناطق عملیاتی مبلغ چهار میلیون و ۵۰۰ هزار تومان است.,"رئیس سازمان وظیفه عمومی انتظامی جمهوری اسلامی ایران از افزایش حقوق کارکنان وظیفه از اسفند ماه ۱۴۰۰ خبر داد و گفت: حداکثر حقوق آنان در مناطق عملیاتی مبلغ چهار میلیون و ۵۰۰ هزار تومان است.


به گزارش پایگاه پلیس، سردار تقی مهری اظهارداشت: با تلاش مسئولان دولت و نیروهای مسلح، حقوق سربازان وظیفه با اولویت سربازان در حال خدمت در مناطق عملیاتی و کمتر توسعه یافته از اسفند ماه سال ۱۴۰۰ افزایش یافت.
وی ادامه داد: بر این اساس، میانگین حقوق سربازان از یک میلیون و ۵۰۰ هزار تومان در بهمن ۱۴۰۰ به یک میلیون و ۷۵۰ هزار تومان در اسفند ماه سال ۱۴۰۰ افزایش یافته است.
مهری اضافه کرد: اکنون حداقل حقوق پرداختی به سربازانی که در مناطق عادی خدمت می‌کنند یک میلیون و ۲۹۵ هزار تومان و حداکثر حقوق آنان در مناطق عملیاتی مبلغ چهار میلیون و ۵۰۰ هزار تومان است.
رئیس سازمان وظیفه عمومی انتظامی ابراز امیدواری کرد با تصویب نهایی حقوق سربازان وظیفه در مجلس شورای اسلامی و ابلاغ آن از سوی دولت در سال ۱۴۰۱ شاهد افزایش میانگین حقوق کارکنان وظیفه به مبلغ حدود سه میلیون و ۳۰۰ هزار تومان باشیم.
مهری خاطرنشان کرد: مشمولان و خانواده‌های آنان برای کسب اطلاعات بیشتر می‌توانند از طریق پایگاه اطلاع‌رسانی سازمان وظیفه عمومی انتظامی به نشانی www.vazifeh.police.ir، سامانه تلفن گویا به شماره ۰۹۶۴۸۰ و یا کانال سازمان در پیام رسان سروش به نشانی khabaresarbazi@ از آخرین اخبار مربوطه مطلع شوند.

                           ",https://www.asriran.com/003Uok
833447,۱۴۰۱/۰۱/۱۵,سیاسی,رئیس قوه قضائیه: در زندان‌ها را باز کنید (فیلم),غلامحسین محسنی اژه‌ای، رئیس قوه قضائیه خطاب به رئیس سازمان زندان‌ها گفت: از ظرفیت‌های مردمی برای اصلاح زندانیان، اشتغال بیشتر زندانیان و گشایش در زندان کمک بگیرید.,"رئیس قوه قضائیه در جلسه شورای عالی قوه قضائیه بیان کرد: در زندان‌ها را به روی خیرین، دلسوزان و صاحب‌نظران باز کنید.
  

    کد ویدیو  دانلود    فیلم اصلی                                     ",https://www.asriran.com/003Uoh
833442,۱۴۰۱/۰۱/۱۵,فناوری و IT,پیک های موتوری در امارات از فناوری اختصاصی هنگام کار لذت می برند! (+فیلم و عکس),رنا مکس به عنوان یک اسکوتر الکتریکی هدفمند معرفی شده تا اثر مهمی در بهبود کیفیت انتقال سفارش به مشتری و بهبود تجربه شغلی(پیک موتوری) داشته باشد. اینجا فناوری با زیبایی، کیفیت و راحتی ترکیب فعالی را شکل داده است.,"عصر ایران - شرکت نوپای ""برق"" (Barq) مستقر در ابوظبی، امارات محصولی به نام ""رنا مکس"" (Rena Max) را معرفی کرده که یک نمونه اولیه اسکوتر الکتریکی طراحی شده متناسب با نیازهای پیک های فعال در کشورهای خاورمیانه و شمال آفریقا (منا) محسوب می شود. طراحی این اسکوتر الکتریکی توسط شرکت کالوم (CALLUM) انجام شده است.
  

    کد ویدیو  دانلود    فیلم اصلی          
اسکوتر رنا مکس به فناوری تعویض باتری مجهز است، دامنه حرکت 150 کیلومتر با یک بار شارژ باتری لیتیومی 5.6 کیلووات ساعتی خود را ارائه می کند و موتور الکتریکی 9 کیلووات آن امکان دستیابی به بیشینه سرعت 97 کیلومتر در ساعت را فراهم می کند. افزون بر این، اسکوتر رنا مکس دارای محفظه بار عایق شده با روکش ایمن برای مواد غذایی، قفسه بندی قابل تنظیم، و یک دماسنج یکپارچه شده است.
اسکوتر الکتریکی رنا مکس توسط استارت‌آپ برق با همکاری شرکت جاهز عربستان و گروه غذایی امریکانا کویت شکل گرفته است.
رنا مکس به عنوان یک اسکوتر الکتریکی هدفمند معرفی شده تا اثر مهمی در بهبود کیفیت انتقال سفارش به مشتری و بهبود تجربه شغلی (پیک موتوری) داشته باشد. اینجا فناوری با زیبایی، کیفیت و راحتی ترکیب فعالی را شکل داده است.
جدا از فناوری باتری قابل تعویض و موتور الکتریکی 9 کیلووات، این اسکوتر دارای دنده معکوس، چندین حالت سواری، و یک نمایشگر لمسی یکپارچه شده است. افزون بر این، می توان به نوآوری های مهندسی شامل خنک کننده باتری، اینترنت اشیا، نرم افزار کاملا یکپارچه، فضای ذخیره سازی سفارشی و بخش هایی که برای بهبود کیفیت تحویل بار از طریق کنترل دما طراحی شده اند، اشاره کرد.
با استفاده از بازخورد راکب برای بهبود قابلیت استفاده، اسکوتر رنا مکس دارای موقعیت راکب ارتقا یافته برای راحتی بیشتر، یک نشیمنگاه بافت‌دار ویژه برای کاهش گرما هنگام استفاده بلند مدت، اتصال یواس‌بی و چراغ های ال‌ئی‌دی سواری در روز است.
                                                                ",https://www.asriran.com/003Uoc
833448,۱۴۰۱/۰۱/۱۵,سیاست خارجی,عراق: درباره حمله موشکی به اربیل از ایران شکایت نمی‌کنیم,"این مسئول عراقی ""انصراف از تقدیم شکایت در سازمان ملل یا اتحادیه عرب و یا سازمان همکاری اسلامی"" را تایید کرده و گفته که عراق تصمیم گرفته مساله را به نهادهای بین المللی نکشاند.","علیرغم برخی فشارهای داخلی و خارجی بر بغداد، مسئولان عراقی اعلام کردند که کشورشان قصدی برای طرح شکایت علیه ایران در مجامع بین المللی در پی حمله موشکی سپاه به مرکز راهبردی رژیم صهیونیستی در اربیل ندارد.

به گزارش ایسنا، سایت خبری العربی الجدید می‌گوید که یک مسئول در وزارت خارجه عراق که نام او ذکر نشده به این سایت گفته است که کشورش تصمیم گرفته مساله حمله موشکی ایران به مرکز راهبردی رژیم صهیونیستی در اربیل را بین المللی نکند. او در عین حال گفته که ایران هیچگونه پاسخی به درخواست‌های رسمی عراق برای دادن توضیحات در این خصوص نداده است.
این مسئول عراقی ""انصراف از تقدیم شکایت در سازمان ملل یا اتحادیه عرب و یا سازمان همکاری اسلامی"" را تایید کرده و گفته که عراق تصمیم گرفته مساله را به نهادهای بین المللی نکشاند.
یک مسئول امنیتی عراقی دیگر هم در گفت وگو با این سایت خبری تاکید کرد: بین المللی کردن این پرونده در وقت کنونی منجر به دخالت طرف های دیگر می شوند که می‌خواهند از این مساله علیه ایران استفاده کنند، ما روابط متمایز و مستقیم با ایرانی‌ها داریم و ترجیح می دهیم که با خود آن ها گفت وگو کنیم.
وی در پاسخ به این سوال که آیا عراق تصمیم برای تقدیم شکایت بین المللی درخصوص حمله موشکی‌به اربیل را لغو کرده است تاکید کرد: اساسا تصمیمی برای شکایت نبود که بخواهیم لغو کنیم.
از سوی دیگر عائد الهلالی، یکی از رهبران چارچوب هماهنگی شیعیان عراق در گفت وگو با العربی الجدید تاکید کرد: ادله هایی وجود دارد که نشان می دهد ایران مرکز موساد را هدف قرار داده است که اخیرا از همین مرکز حملاتی علیه ایران انجام شده است و دلیل عدم تقدیم شکایت بین المللی همین امر است.
وی گفت: با توجه به روابط راهبردی میان دو کشور در تمامی زمینه ها، عراق نمی تواند چنین شکایت بین المللی علیه ایران مطرح کند. تقدیم چنین شکایتی بر روابط دو کشور تاثیر می گذارد بنابراین دولت اهمیت این امر را به خوبی درک می کند.
الهلالی همچنین وجود هرگونه فشار از سوی ایران بر عراق برای لغو چنین شکایتی را تکذیب کرد و گفت بالعکس فشارها بر بغداد برای تقدیم شکایت علیه ایران بود و دولت تا به این لحظه برای پایان دادن به این پرونده مطابق اصول دیپلماتیک عمل کرده است.
                           ",https://www.asriran.com/003Uoi
833444,۱۴۰۱/۰۱/۱۵,عمومی,واقعی باش (Be Real) رقیب اینستاگرام با رویکردی متفاوت (فیلم),اسم این شبکه اجتماعی « واقعی باش» است و‌ نقطه قوتش بر نقطه ضعف اینستاگرام متمرکز است و تلاش دارد با جنبه کاذب و اغراق‌آمیز عکس‌ها در اینستاگرام مبارزه کند.,"در این شبکه اجتماعی عکس‌ها فیلتر نمی‌خورند، لایک نمی‌خورند و تنها یک‌بار در روز آن هم وقتی برنامه به شکل ناگهانی به شما خبر می‌دهد، حق دارید از خودتان عکس بگذارید.
  

    کد ویدیو  دانلود    فیلم اصلی          
                            ",https://www.asriran.com/003Uoe
833446,۱۴۰۱/۰۱/۱۵,سیاسی,اژه ای: ضرورتی ندارد برای همه متهمین در مقابل چشم خانواده یا همکاران یا انتقال از زندان از دستبند و پابند استفاده کرد,"""از هر اقدامی که سبب تحمیل هزینه‌های سیاسی و فرهنگی و مادی به کشور و مردم می‌شود، به جد پرهیز کنند"".","رئیس قوه قضاییه گفت: ضرورتی ندارد برای همه متهمین هنگام جلب در مقابل چشمان خانواده یا همکاران و یا همچنین انتقال محکومان از زندان به مراجع قضایی از دستبند و پابند استفاده کرد مگر آنکه این افراد از مجرمان خطرناک باشند.
به گزارش مرکز رسانه قوه قضاییه، اژه ای  متذکر شد که دستور صادر شده در سال گذشته مبنی بر نحوه استفاده از دستبند و پابند در قبال متهمین و محکومین به صورت کامل و جامع از سوی ضابطین و سایر بخش‌های قضایی اجرایی نشد.
رئیس قوه قضاییه در ادامه جلسه امروز شورای عالی قوه قضاییه با اشاره به دستور سال گذشته خود مبنی بر چگونگی استفاده از دستبند و پابند هنگام جلب یا انتقال متهمین و محکومین، به معاونت حقوقی قوه قضاییه دستور داد تا در اسرع وقت با همکاری سایر بخش‌های قضایی و لحاظ همه قوانین و مقررات موجود، نسبت به تدوین دستورالعملی جهت ضابطه‌مندی بیشتر مقوله استفاده از دستبند و پابند برای جلب متهمین و انتقال محکومین از زندان به دادسرا یا دادگاه اقدام کند.
او همچنین گفت نباید اینگونه باشد که شعار سال فقط در گوشه کاغذ نوشته شود بلکه باید برای پیاده‌سازی آن جهد و تلاش کرد و دستگاه قضایی در تحقق این مهم، به همه بخش‌های کشور و دو قوه دیگر مساعدت خواهد کرد.

 
 
 
 
 
رئیس قوه قضاییه «گره‌گشایی از کار مردم» را یکی دیگر از هدف‌گذاری‌های اصلی مجموعه تحت امر خود در سال ۱۴۰۱ دانست  وی تصریح کرد: گره‌گشایی از کار مردم، عملی پرفضیلت است و این عمل در گستره اجتماع، فضیلت بیشتری دارد؛ لذا با توجه به تقارن ماه مبارک رمضان با روزهای آغازین سال ۱۴۰۱، مسئولان و همکاران قضایی باید بیش از پیش در امر گره‌گشایی از کار مردم کوشا باشند.
اژه ای گفت: دسترسی مردم به عدالت باید کم‌هزینه‌تر و مطلوب‌تر شود و مواجهه همکاران قضایی با مراجعان باید توأم با خوشرویی باشد و دستگاه قضایی این هدف را در سال جاری مجدانه دنبال خواهد کرد.
رئیس قوه قضاییه در ادامه به مسئولان قضایی توصیه کرد که از ایجاد حاشیه و دنباله‌روی از حواشی ساخته شده توسط دیگران و سرگرمی به آن‌ها به جد پرهیز کنند و صرفاً بر پیشبرد اهداف و اولویت‌ها تمرکز کنند.
«پرهیز از تجمل‌گرایی، اشرافی‌گری و رفاه‌زدگی توصیه و تاکید دیگر حجت‌الاسلام والمسلمین محسنی اژه‌ای به مسئولان قضایی بود؛ رئیس عدلیه در همین زمینه به زیر مجموعه خود یادآور شد که پرداختن به رفاه و تجمل سبب غفلت از مشکلات و مسائل مردم و چاره‌کردن برای رفع آن‌ها می‌شود.
رئیس قوه قضاییه در همین رابطه، این نکته را نیز به همگان متذکر شد که از هر اقدامی که سبب تحمیل هزینه‌های سیاسی و فرهنگی و مادی به کشور و مردم می‌شود، به جد پرهیز کنند.
  
 
 
                           ",https://www.asriran.com/003Uog
833445,۱۴۰۱/۰۱/۱۵,سیاسی,نماینده مجلس: وزرای صمت و اقتصاد در آستانه استیضاح/ تیم اقتصادی دولت منفصل عمل می‌کند,اگر وضعیت موجود ادامه‌دار باشد به طور قطع مجلس از اهرم نظارتی خود استفاده می‌کند و وزرا نیز باید پاسخگو باشند.,"عضو کمیسیون آموزش، تحقیقات و فناوری مجلس شورای اسلامی گفت: تورم در سال ۱۴۰۱ نگران کننده خواهد بود و احتمال استیضاح ۲ وزیر صمت و اقتصاد از سوی نمایندگان مجلس زیاد است.

محمد وحیدی، در گفت‌وگو با ایسنا با اشاره به اینکه برخی از مدیران نگرش دولت و برنامه ۵ ساله کشور را درک نکرده‌اند، اظهار کرد: نمایندگان باید به صحبت رهبر انقلاب توجه کنند که فرمودند مجلس باید به جای مزاحمت برای دولت، سعی در افزایش قدرت نظارتی خود داشته باشد و از همین جهت باید از اهرم‌های نظارتی خودمان که یکی از آن‌ها استیضاح است استفاده کنیم و به سمت مدل مداخله‌ای در کار دولت نرویم.
نماینده مردم بجنورد، مانه و سملقان، راز و جرگلان و گرمه و جاجرم در مجلس شورای اسلامی با تأکید براینکه زمینه برای استیضاح وزیر صمت آماده‌تر است، افزود: اگر وضعیت موجود ادامه‌دار باشد به طور قطع مجلس از اهرم نظارتی خود استفاده می‌کند و وزرا نیز باید پاسخگو باشند.
نگران تورم در سال ۱۴۰۱ هستیم
وحیدی با اشاره به اینکه نگاه به دولت باید یک نگاه سیستمی باشد، یعنی اگر هر جزئی، نقص پیدا کند، این معضل تاثیر خود را روی دیگر قسمت‌ها هم خواهد گذاشت، ادامه داد: تیم اقتصادی دولت، شاید در جلسات‌ خود به نقطه مشترک برسند یا بخواهند برسند، اما وقتی به میدان عمل و اجرا می‌آیند خیلی منفصل از هم یا جزیره‌ای عمل می‌کنند.
عضو کمیسیون آموزش مجلس با تأکید براینکه بنده به شخصه به تیم اقتصادی دولت انتقاد دارم، اضافه کرد: به طور مثال در خصوص حذف ارز ترجیحی که معتقدم باید حذف شود، باید اطمینان‌بخشی به مجلس و مردم به حدی باشد که همه حس کنند با حذف این ارز رانتی، مشکل خاصی، افراد و معیشت‌شان را تهدید نمی‌کند. این رویکرد که باید در یک برنامه زمان‌بندی شده و قابل اجرا باشد در سطح جامعه دیده نمی‌شود و از این‌رو بنده به عنوان نماینده مردم و البته بسیاری از اقتصاددانان، نگران تورم در سال ۱۴۰۱ هستیم.
وی اظهار کرد: مجلس اگر دست دولت را در حذف ارز ترجیحی باز گذاشت به خاطر این بود که رانت حذف شود و می‌دانستیم این جراحی اقتصادی، کاری حساس است. اما نگرانی ما از بعد این تصمیم است که حالا که باید بیمار جراحی شود، زیرساخت‌ها برای اینکه پس از عمل، حالش خوب باشد، مهیا هست یا نه؟
عضو کمیسیون آموزش مجلس گفت: شرایط وزارت آموزش و پرورش متفاوت‌تر است، چون انتظارات در دو بخش وجود دارد که یک بخش، جامعه فرهنگیان است و بخش دیگر، مجموعه جامعه هدف آموزش و پرورش که در آن دانش آموزان و اولیایشان گنجانده می‌شوند. به هر تقدیر ویروس کرونا کار را در سیستم آموزشی متفاوت کرد و به جرات می‌توان گفت آسیب این حوزه در دنیا کمتر از چالش‌های اقتصاد نبوده است.
وحیدی در پایان تصریح کرد: گاهی می‌بینیم که نگاه برخی از اجزای دولت به وزارت آموزش و پرورش، مصرفی است که تغییر این نگاه باید با محوریت شخص وزیر آموزش و پرورش باشد. وی باید این موضوع را به دیگر مدیران تفهیم کند که تصمیماتش اثراتی ۵۰ ساله دارد، پس کار در این مجموعه مهم و حساس است.
                           ",https://www.asriran.com/003Uof
833443,۱۴۰۱/۰۱/۱۵,اقتصادی,شعب بانکی: بخشنامه جدید نیامده و وام ازدواج فعلا ۷۰ میلیون تومان است,طبق این بخشنامه، بانک‌ها باید مبتنی بر اعتبارسنجی متقاضیان، حداکثر با اخذ سفته از متقاضی و یا یک ضامن معتبر به پرداخت تسهیلات اقدام کنند.,"در حالی‌که به تازگی بانک مرکزی از ابلاغ بخشنامه پرداخت وام ازدواج ۱۲۰ میلیونی با وثایقی سهل‌تر به شبکه بانکی خبر داده است، اعلام برخی از بانک‌ها حاکی از آن است که فعلا بخشنامه جدید ابلاغ نشده و مبلغ وام ازدواج همان ۷۰ میلیون تومان است.
 
به گزارش ایسنا، مبلغ وام ازدواج بر اساس قانون بودجه امسال به ۱۲۰ میلیون تومان با دوره بازپرداخت ۱۰ ساله افزایش پیدا کرد و این وام برای زوج‌های زیر ۲۵ سال نیز ۱۵۰ میلیون تومان شد.
 
در این زمینه، بانک مرکزی در ۱۰ فروردین اعلام کرد که بخشنامه اعطای تسهیلات قرض الحسنه ازدواج را با وثایقی سهل‌تر به شبکه بانکی ابلاغ کرده و طبق این بخشنامه، بانک‌ها باید مبتنی بر اعتبارسنجی متقاضیان، حداکثر با اخذ سفته از متقاضی و یا یک ضامن معتبر به پرداخت تسهیلات اقدام کنند.
 
بدین منظور، مشاهدات میدانی از برخی شعب بانک‌ها در سطح شهر حاکی از آن است که هنوز بخشنامه بانک مرکزی درباره پرداخت وام ازدواج برای امسال ابلاغ نشده و مبلغ این تسهیلات فعلا همان ۷۰ میلیون تومان است.
 
همچنین، مسئول شعب یکی از بانک‌ها اعلام کرد که سایت برای ثبت‌نام وام ازدواج از سوی بانک مرکزی هنوز باز نشده است، بنابراین فعلا امکان پرداخت تسهیلات قرض‌الحسنه ازدواج در سالجاری وجود ندارد.
 
علاوه بر این، بانک‌ها به این موضوع که قرار است در سالجاری مبلغ وام ازدواج به ۱۲۰ میلیون تومان افزایش یابد، اشاره کردند اما طبق گفته مسئولین شعب هنوز بخشنامه مربوطه ابلاغ نشده است.                           ",https://www.asriran.com/003Uod
833440,۱۴۰۱/۰۱/۱۵,سلامت,این 2 بیماری همه‌گیری‌ جهانی آینده است /علائم آنها را بشناسید,سازمان جهانی بهداشت معتقد است ویروس‌های منتقل شده توسط حشرات می‌تواند همه گیری جهانی بعدی باشد؛ پاتوژن‌هایی مانند ویروس زیکا توسط بندپایانی مانند پشه‌ها و کنه‌ها پخش می‌شوند.,"روسای جهانی بهداشت هشدار دادند که ویروس‌های حشرات مانند زیکا و تب دنگی می‌توانند عامل همه‌گیری بعدی باشند.
به گزارش بهداشت نیوز به نقل از دیلی‌میل، روسای جهانی بهداشت هشدار دادند که ویروس‌های حشرات مانند زیکا و تب دنگی می‌توانند عامل همه‌گیری بعدی باشند.
 ببر آسیایی (پشه آئدس) عامل انتقال ویروس تب دِنگی به انسان











تب دِنگی نام یک بیماری ویروسی که این بیماری از طریق پشه‌ای به نام پشه آئدس به انسان منتقل می‌شود.
این پشه که به ببر آسیایی مشهور شده‌ در مناطق استوایی جهان به‌ویژه آسیای جنوب شرقی از جمله مالزی وجود دارد.
این بیماری اخیراً گسترش زیادی یافته‌ و تلفات انسانی زیادی برجای گذاشته‌ است. علائم این بیماری سردرد، کمردرد و پشت درد، تب معمولاً شدید و در برخی موارد خارش و جوش در قسمت‌های مختلف بدن است. 
ویروس زیکا نام یک ویروس از خانواده فلاوی‌ویریده است و از پشه به انسان منتقل می‌شود.
ابتلا به این ویروس بیشتر در نقاطی از آفریقا و آسیای جنوب شرقی دیده شده‌است.
پشۀ عامل انتقال ویروس زیکا به انسان

سازمان جهانی بهداشت معتقد است ویروس‌های منتقل شده توسط حشرات می‌تواند همه گیری جهانی بعدی باشد؛ پاتوژن‌هایی مانند ویروس زیکا توسط بندپایانی مانند پشه‌ها و کنه‌ها پخش می‌شوند.
کارشناسان به دنبال ایجاد استراتژی‌هایی برای جلوگیری از تکرار کووید-۱۹ هستند.
سیلوی برایاند، مدیر تیم آمادگی جهانی برای خطرات عفونی در  سازمان جهانی بهداشت می‌گوید: «ما دو سال از همه‌گیری کووید-۱۹ را پشت سر گذاشته‌ایم و به سختی آموخته‌ایم که آمادگی کافی برای رویدادهای پرتأثیر چقدر مهم است».
از سال ۲۰۱۶ بیش از ۸۹ کشور با شیوع زیکا مواجه شده اند، در حالی که خطر ابتلا به تب  دنگی از اوایل دهه ۲۰۰۰ در حال افزایش بوده است.                           ",https://www.asriran.com/003Uoa
833439,۱۴۰۱/۰۱/۱۵,ورزشی,واکنش عادل کلاه کج به خبر منتشر شده درباره اتهام کلاهبرداری,زیر بار حرف زور به هیچ عنوان نمی روم و نرفتم و نخواهم رفت حتی به قیمت از دست دادن جانم باشه و در اولین فرصت همه حرف ها زده خواهد شد.,"ورزش سه: عادل کلاه کج نسبت به خبر منتشره شده در خصوص اتهام کلاهبرداری واکنش نشان داد.
 
وی نوشت: سلام خدمت همه دوستان، صحبت زیاد است من الان چندین ماهه درگیر این پرونده هستم که به من هیچ ارتباطی نداشت و نداره و به شدت تکذیب می کنم.
 
بنده سالم زندگی کردم و می کنم و به همین خاطر زیر بار حرف زور به هیچ عنوان نمی روم و نرفتم و نخواهم رفت حتی به قیمت از دست دادن جانم باشه و در اولین فرصت همه حرف ها زده خواهد شد.
 
                           ",https://www.asriran.com/003UoZ
833437,۱۴۰۱/۰۱/۱۵,عمومی,افطار کردن بازیکن مسلمان آمریکایی در حین مسابقه بسکتبال (فیلم),کایری اروینگ، یکی از بهترین بازیکنان NBA که یک سال پیش اعلام کرد مسلمان شده، در حین مسابقه بسکتبال افطار می‌کند.,کد ویدیو  دانلود    فیلم اصلی                                     ,https://www.asriran.com/003UoX
833438,۱۴۰۱/۰۱/۱۵,سیاسی,رهبر انقلاب: جوان‌ها وارد عرصه‌ قرآن‌خوانی، بخصوص حفظ قرآن بشوند,بحمداللّه شما اکثراً جوان هستید و دل های پاک و نورانی و متلألئ که انسان واقعاً غبطه می خورد به حال شما جوان ها؛ می توانید از این فرصت ها به بهترین وجهی استفاده کنید.,"در اولین روز ماه مبارک رمضان محفل انس با قرآن کریم در حضور رهبر انقلاب اسلامی برگزار شد.

به گزارش ایسنا، متن کامل بیانات حضرت آیت الله خامنه‌ای در محفل انس با قرآن کریم که با حضور جمعی از قاریان ممتاز کشور و با رعایت دستورالعمل‌های بهداشتی در حسینیه امام خمینی(ره) برگزار شد به این شرح است:
بسم‌اللّه‌الرّحمن‌الرّحیم (۱)الحمد للّه ربّ العالمین و الصّلاة و السّلام علی سیّدنا محمّد و آله الطّاهرین سیّما بقیّة اللّه فی الارضین.خیلی خرسندم، و خدای متعال را شاکرم که امروز این توفیق را داد، در طلیعه‌ی خورشید رمضانی با شما عزیزان که بحمداللّه منوّر به این نور هستید، با قرآن مأنوس هستید، این جلسه را داشته باشیم و از نزدیک شما را زیارت کنیم؛ جدّاً امروز من استفاده کردم و لذّت بردم از این تلاوتها و برنامه‌هایی که اجرا شد.چند کلمه راجع به ماه مبارک رمضان عرض کنم، چند کلمه هم درباره‌ی اُنس با قرآن و کلام‌اللّه مجید عرض کنم، بعد هم چند نکته درباره‌ی شما هنرمندان تلاوت عرض خواهم کرد.درباره‌ی ماه مبارک رمضان فرمود: هُوَ شَهرٌ دُعیتُم فیهِ اِلی ضیافَةِ اللَّه؛‌(۲) خیلی خب، شما دعوت شدید. انسان گاهی یک جایی دعوت میشود، اجابت میکند، میرود به آن مهمانی و پذیرایی میشود؛ یک وقت هم نه، دعوت کرده‌اند ما را، همّت نمیکنیم که حرکت کنیم و به آن مهمانی برویم و پذیرایی بشویم؛ پس این، دست من و شما است. این ماه، ماه رمضان است، ماه ضیافت است، ماه گستره‌ی بی‌نهایت رحمت الهی است. آن کسی که برود سر این سفره بنشیند و پذیرایی بشود کیست؟ بحث سر این است. باید همّت بکنیم که ما وارد این تالار عظیم پذیرایی بشویم و سر این سفره بنشینیم.
این ضیافت چیست؟ حالا اگر همه‌ی شما ان‌شاءاللّه به بهترین وجهی وارد این تالار ضیافت شدید و به ضیافت الهی مشرّف شدید، خدای متعال به شما چه خواهد داد؟ پذیرایی الهی عبارت است از فراهم کردن فرصت تقرّب به خدا؛ یعنی از این چیزی دیگر بالاتر نیست. خدای متعال در این ماه فرصت تقرّب به خودش را فراهم کرده؛ اگر شما وارد این ضیافت شدید، از این پذیرایی بهره‌مند میشوید.
این فرصت چیست؟ این فرصت، روزه است؛ این فرصت اجر بی‌پایان تلاوت [کتاب] الهی است، تلاوت قرآن است؛ این فرصت اجر مضاعف برای اصلاح ذات‌البین است و امثال این چیزها که در خطبه‌ی رسول اکرم (صلّی اللّه علیه و آله و سلّم) وجود دارد. از خدای متعال بخواهیم اینها را؛ بخواهیم که خدای متعال به ما این توفیق را بدهد که از این فرصتها استفاده کنیم. لذا فرمود: فَاسأَلُوا اللَّهَ رَبَّکُم بِنیّاتٍ صادِقَةٍ وَ قُلوبٍ طاهِرَةٍ اَن یُوَفِّقَکُم لِصِیامِهِ وَ تِلاوَةِ کِتابِه؛(۳) این را از خدا بخواهید.بحمداللّه شما اکثراً جوان هستید و دلهای پاک و نورانی و متلألئ که انسان واقعاً غبطه میخورد به حال شما جوانها؛ می توانید از این فرصت ها به بهترین وجهی استفاده کنید. حضرت سجّاد (سلام اﷲ علیه) در دعای چهل‌وچهارم صحیفه‌ی سجّادیّه که دعای ورود به ماه رمضان است، به خدا این جور عرض میکنند: وَ اَعِنّا عَلی صیامِهِ بِکَفِّ الجَوارِحِ عَن مَعاصیه؛ صیامِ این جوری؛ معلوم شد که صیام، فقط نخوردن و اجتناب از این کارهای ظاهری نیست؛ این هم جزو این صیامی است که شما را به خدا آن جور نزدیک میکند: کفّ جَوارِح از معاصی الهی؛ وَ استِعمالِها فیهِ بِما یُرضیک؛ البتّه دعا، دعای مفصّلی است و من توصیه میکنم که کسانی که نخوانده‌اند این دعا را بخوانند؛ بخوانید این دعا را و واقعاً بهره‌مند بشوید؛ شماها این لیاقت را دارید که از کلمات امام سجّاد در صحیفه‌ی سجّادیّه به بهترین وجهی استفاده کنید؛ دنباله‌اش بعد از فاصله‌ای میفرماید: وَ اَن نَتَقَرَّبَ اِلیکَ فیهِ مِن الاَعمالِ الزّاکیَةِ بِما تُطَهِّرُنا عَن الذُّنوبِ وَ تَعصِمُنا فیهِ مِمّا نَستَأنِفُ مِنَ العَیوب؛ خدای متعال هم از گذشته ما را پاک کند، هم در آینده ما را محفوظ کند و نگه دارد؛ قدر این ماه را بدانیم.امّا در مورد اُنس با کلام اللّه؛ خب یکی از نام های مبارک قرآن «ذکر» است. در خود قرآن چند جا تعبیر «ذکر» به کار برده شده و مراد، قرآن است؛ مثلاً «وَ هذا ذِکرٌ مُبارَکٌ اَنزلناه»(۴) در سوره‌ی انبیاء که قرآن به عنوان «ذکر» معرّفی شده، یا «اِنّا نَحنُ نَزَّلنَا الذِّکرَ وَ اِنّا لَهُ لَحافِظون»(۵) در سوره‌ی حجر که اینجا هم همین ‌جور است و چند جای دیگر قرآن ــ شاید مجموعاً چهار پنج جا [یا] پنج شش جا در قرآن هست ــ که قرآن «ذکر» نامیده شده ؛چرا «ذکر»؟ ذکر یعنی «یاد»؛ «قرآن، ذکر است» یعنی چه؟ یعنی «مذّکِر» است، یادآورنده است؛ قرآن، ما را به یاد می‌آورد.
این به عنوان مبالغه است. در کلام عرب وقتی میخواهند مبالغه کنند، اسم فاعل را به صورت اسم فاعل به کار نمیبرند، به صورت مصدر به کار میبرند؛ میگویند «زیدٌ عدل»؛ وقتی میخواهند بگویند: زید خیلی عادل است، میگویند: زیدٌ عدل؛ زید عدل است؛ این [مسئله]، این [جور] است. قرآن ذکر است؛ یعنی در نهایت یادآوری و در نهایت مذکِّریّت است.
این قرآن است. خب «ذکر» وسیله‌ی ارتباط است؛ ذکر یعنی یاد؛ شما اگر یادتان بود ارتباط برقرار میکنید با هر کسی، با هرچیزی، اگر از او یادتان رفت، قهراً دیگر ارتباط برقرار نمیکنید؛ ذکر طبیعتاً وسیله‌ی ارتباط است؛ اگر میخواهیم با خدا ارتباط داشته باشیم، با بهشت ارتباط داشته باشیم، با باطن عالی‌رتبه‌ی خودمان که خدای متعال برای ما قرار داده و میتوانیم به آن برسیم و به آن فعلیّت بدهیم، ارتباط [برقرار] کنیم، باید به یادش باشیم؛ اگر یاد رفت، غفلت حاصل خواهد شد و این غفلت همان چیزی است که در قرآن مکرّر نسبت به این غفلت پرهیز و زنهار داده شده، بر حذر داشته شده‌ایم از این.
در قیامت به کافر و منحرف میگویند: لَقَد کُنتَ فی غَفلَةٍ مِن هذا وَ کَشَفنا عَنکَ غِطائَک؛(۶) که مال سوره‌ی ق است، یا در سوره‌ی مبارک انبیاء [میفرماید]: یا وَیلَنا قَد کُنّا فی غَفلَةٍ مِن هذا؛(۷) کافر در قیامت این جور میگوید: یا وَیلَنا؛ وای بر ما؛ ما دچار غفلت بودیم. غفلت بلای خیلی بزرگی است. لذا در یکی از دعاهای مربوط به نافله‌ی شب [چنین آمده]: اَللَّهُمَّ اِنّی اَعوذُ بِکَ مِنَ الکَسَلِ وَ الهَرَمِ وَ الجُبنِ وَ البُخلِ وَ الغَفلَةِ وَ القَسوَة؛(۸) به خدا پناه میبریم از غفلت. خب پس «غفلت» نقطه‌ی مقابل «ذکر» است؛ قرآن هم ذکر است. هر چه شما با قرآن بیشتر اُنس پیدا کنید، ذکر بیشتر خواهد شد. و البتّه «ذکر» و «مراقبه» تقریباً همسان یا به یک معنا متّحدند؛ [همان] مراقبه که این همه اهل معنا و اهل سلوک روی آن تأکید میکنند و میگویند پلّکان عروج انسان مراقبه است؛ مراقب خود بودن. گمان میکنم در فرمایشات مرحوم آخوند ملّاحسینقلی همدانی یا یکی از شاگردهای ایشان یک وقتی دیدم که ایشان میفرمایند بدون مراقبه هم گاهی حال برای انسان پیدا میشود امّا این حال باقی نمیماند؛ اگر مراقبه بود، آن حال معنوی هم برای انسان باقی میماند. بنابراین تلاوت قرآن، اُنس با قرآن این خصوصیّات را دارد.خب این سخن گفتن خدا است دیگر؛ وقتی قرآن میخوانیم، خدا دارد با ما حرف میزند. این حرف زدن هم فقط مربوط به گذشته و قضایا یا قصص قرآنی نیست؛ مربوط به همین وضع فعلی ما است که با آن زبان دارد بیان میشود؛ برای این است که ما راه خودمان را پیدا کنیم و پای صحبت خدا بنشینیم. و این نعمت بزرگی است که خدای متعال به ما داده. یک نعمت این است که هر وقت میخواهیم [میتوانیم] با خدا حرف بزنیم: «بِغَیرِ شَفیع»(۹) ــ ‌که در دعای شریف ابی‌حمزه هست ــ هر وقتی که اراده کنیم، میتوانیم با خدای متعال حرف بزنیم؛ این دعا است؛ و هر وقت [هم] اراده کنیم، میتوانیم پای صحبت خدا بنشینیم. [تعیین] وقت با شما است؛ تعیین وقت را در واقع شما دارید میکنید تا پای صحبت خدا بنشینید و استفاده کنید؛ با این چشم به تلاوت قرآن نگاه کنیم؛ قرآن را با این نگاه ببینیم.و تلاوت باید تکرار بشود. بارها بنده عرض کرده‌ام که باید تلاوت را تکرار کرد؛ باید قرآن را از اوّل تا آخر خواند و تمام کرد، دوباره شروع کرد، از سر تا آخر، و پیوسته و پی‌درپی باید قرآن را استفاده کرد.و قرآن معجزه‌ی پیغمبر است. خب این پیغمبر که پیغمبر خاتم (صلّی اللّه علیه و آله و سلّم) است، دینش ابدی است، پس معجزه‌اش هم باید ابدی باشد. دین پیغمبر دین ابدی است، معجزه‌ی او هم بایستی ابدی باشد؛ یعنی چه ابدی؟ یعنی اینکه شما هر وقتی از دوران طولانی تاریخ تا آن وقتی که این دین برپا است، یعنی تا ابد، در هر دوره‌ای معارف مورد نیاز خودتان را برای زندگی بتوانید از قرآن پیدا کنید؛ زندگی یعنی چه؟ زندگی یعنی همان معنای وسیع زندگی: زندگی معنوی، زندگی متعالی الهی، زندگی مادّی، خانواده، حکومت، ارتباطات اجتماعی، تا اتّصال به خدای متعال؛ آن صحنه‌ی وسیع و گستره‌ی عظیم زندگی انسان اینها است.
قرآن باید بتواند و میتواند که درباره‌ی همه‌ی این محدوده‌ی عظیم پاسخ بدهد به سؤالات شما و راهنمایی کند به معارف بلند الهی. عالی‌ترین مفاهیم مربوط به زندگی انسان را قرآن میتواند به ما معرّفی کند که البتّه این، با تعلّم و تفقّه به دست می‌آید؛ این را فراموش نکنید.
بله، غالب مردم ــ آن هم نه همه‌ی مردم ــ از ظاهر قرآن یک استفاده‌ای میکنند امّا استفاده‌ی از اعماق قرآن و بطون قرآن جز با تعلّم و تفقّه به دست نمی‌آید که در نهج‌البلاغه در خطبه‌ی ۱۱۰ [میفرماید]: وَ تَعَلَّمُوا القُرآن؛ بعد با یک فاصله‌ای [میفرماید]: وَ تَفَقَّهوا فیه ــ تفقّه یعنی آموزش عمیق، به یادگیری عمیق میگویند «تفقّه» ــ آموزش عمیق ببینید درباره‌ی قرآن؛ فَاِنَّهُ رَبیعُ القُلوب؛ که بهار دلها است؛ بهار دلها است. دل را طراوت میبخشد و به دل شکوفایی میدهد؛ این [جور] است؛ و تدبّر و تعلّم و تفقّه لازمه‌ی آن است.
البتّه شرطش هم تطهیر قلب است؛ باید دلهایمان را پاک کنیم، از خیلی از واردات قلبی خودمان را نجات بدهیم که این هم باز برای شما جوانها از امثال بنده بمراتب آسان‌تر است؛ این را به شما بگویم؛ بدانید ما دوران شما را هم طی کردیم، گذراندیم، تجربه‌اش را داریم، دوران خودمان را هم که شما تجربه‌اش را ندارید ما داریم؛ این تطهیر قلب که عرض میکنم، در دوران شما بمراتب آسان‌تر از دوران ما است؛ لا یَمَسُّهُ اِلّا المُطَهَّرون؛(۱۰) بایستی تطهیر کرد دل را و قرآن را مس کرد.یک حدیثی را مرحوم علّامه‌ی طباطبائی (رضوان اللّه علیه) نقل میکنند،(۱۱) من خوشم آمد که این را به شما عرض بکنم؛ این حدیث از امیرالمؤمنین (علیه السّلام) است که مرحوم طباطبائی میفرماید: و هو من غرر الاحادیث؛ این از برجسته‌ترین و زبده‌ترین احادیث اهل‌بیت (علیهم السّلام) است. قیل له هَل عِندَکُم شَی‌ءٌ مِنَ الوَحی؛ یک نفر از امیرالمؤمنین میپرسد که غیر از این قرآنی که حالا در اختیار ما هست، چیزی از وحی در اختیار شما هست؟ قالَ لَا وَ الَّذی فَلَقَ الحَبَّةَ وَ بَرَاَ النَّسَمَة؛ حضرت میفرمایند که نه، به خدا قسم، چیزی بیش از این در اختیار ما نیست؛ اِلَّا اَن یُعطِیَ اللَّهُ عَبداً فَهماً فی کِتابِه؛ ترجمه‌ی فارسی این، به زبان متعارف ما این جوری میشود: بله، اگر خدای متعال راه را باز کند، ما در همین چیزی که هست غور کنیم، آن وقت چیزهای زیادی در اختیار ما هست.
مرحوم علّامه طباطبائی میگویند که این بیانات امیرالمؤمنین در توحید، در معارف الهی که به تعبیر ایشان از بیانات عجیب امیرالمؤمنین است ــ که شما نهج‌البلاغه را که نگاه کنید، این واقعاً به تعبیر ایشان  از اعاجیب است ــ همه‌ی اینها را امیرالمؤمنین از قرآن استفاده کرده؛ از این حدیث استفاده میشود که همه‌ی این معارف عالی و ممتاز که برای فهمیدن آنها عقول متعارف عادّی کافی نیست، و باید انسان فکر کند، یاد بگیرد، درس بگیرد تا بفهمد، همه‌ی این معارف را امیرالمؤمنین از قرآن گرفته، از قرآن استفاده کرده. قرآن این [جور] است. این اقیانوس عمیق، این [جور] است.خب حالا چند جمله و چند نکته هم درباره‌ی مسائل مربوط به تلاوت برای جمع که کار باارزش شما است.اوّلاً بحمداللّه کشور ما از لحاظ قرّاء خوش‌خوان یکی از کشورهای برجسته و نمونه است. یعنی در دنیای اسلام شاید مثلاً [بجز] کشور مصر که حالا یک امتیازی در این زمینه دارد، من فکر نمیکنم بقیّه‌ی کشورها این تعداد قاری برجسته و خوش‌خوان و درست‌خوان در کشورها وجود داشته باشد که بحمداللّه در کشور ما هست.
[این] به برکت جمهوری اسلامی است. ما کجا بودیم، به کجا رسیدیم! اوایل انقلاب، همّت ما و اهتمام ما این بود که قاری ما بداند کجا باید بخواند، کجا وصل کند، کجا وقف کند، کجا بِایستد؛ یعنی در این حد [بودند]، آن هم قرّاء معدودی که بودند. امروز بحمداللّه انسان نگاه که میکند، قرّاء متعدّد و کثیری [را میبیند]. بنده با رادیوتلاوت مأنوسم الحمدللّه، غالباً گوش میکنم آن وقتی که فراغت داشته باشم؛ به قدری تلاوتهای خوب در این رادیو و گاهی در تلویزیون ــ که کمتر توفیق پیدا میکنم [ببینم] ــ وجود دارد که انسان واقعاً خدا را شکر میکند؛ من خیلی اوقات وقتی می‌شنوم تلاوت را، خدا را شکر میکنم.امروز خیلی از این قرّاء ما از بسیاری [از قاریان بالاترند]. حالا نمیگویم «همه»؛ شماها هنوز نرسیده‌اید به آن برجسته‌هایی که هستند. باید کار کنید؛ این هم یکی از نکات است که حالا این را در پرانتز عرض بکنم: شما که خوب میخوانید و درست میخوانید و مستمع را به هیجان می‌آورید، فکر نکنید کار تمام شد؛ هر وقتی که در هر جایی آدم فکر کرد دیگر به آخر خط رسیده، دیگر بالاتر از این چیزی نیست، همان جا نقطه‌ی سقوط انسان است؛ بنده به شعرا هم همین را میگویم، به نویسندگان هم همین را میگویم، به طلّاب هم همین را میگویم.
باید پیش بروید؛ باید باز هم جلو بروید، پیش بروید و تکمیل کنید و جا برای تکمیل هنوز هست؛ این جور نیست که خیال کنید حالا همه چیز تمام شده. امّا آنچه الان هست انصافاً افتخارآفرین است؛ یعنی آنچه ما امروز در اختیار داریم، بحمداللّه این تعداد و این کیفیّت را، ما در جایی غیر از همان جایی که اسم آوردم سراغ نداریم که به این اندازه وجود داشته باشد.
حتّی خیلی از قرّاء فعلی ما بهتر هستند از بعضی از آن کسانی که دعوت کرده‌ایم آورده‌ایم اینجا، پول هم به آنها داده‌ایم، قرآنشان را هم گوش کرده‌ایم، هزار نفر هم بیخودی «اللّه‌اللّه» داد کشیدند پای خواندنشان که هیچ لزومی هم نداشته! گاهی بد هم میخوانَد، امّا جمعیّت میگویند «اللّه»؛ او میفهمد که این جمعیّت نمیفهمند خوب و بدِ تلاوت را، لذا سعی هم نمیکند دیگر خوب بخواند. این را بنده دیده‌ام؛ بعضی از قرّاء در مصر که خوانده‌اند خوب خوانده‌اند، اینجا که آمدند خواندند، نه، خواندنشان تعریفی ندارد! این مهم است؛ حالا شماها که با مستمعین طرفید، این تذکّرات را باید به آنها بدهید، اگر چه حالا مدّتی هم هست که مهمانِ آن جوری نداریم. الحمدللّه قرّاء ما قرّاء خوبی هستند.
حالا از همین جمعی که امروز خواندند، من نگاه میکنم میبینم تلاوتهایی که من گوش کردم خیلی خوب بود! آقای نظریان(۱۲) یک تلاوتی کرده بود از سوره‌ی قصص ــ همان قسمتی که مصطفیٰ‌اسماعیل خوانده ــ خیلی‌خیلی خوب بود؛ یا آقای مقدّمی(۱۳) یک تلاوتی کرده از سوره‌ی هود که بسیار خوب بود، انصافاً خیلی برجسته بود؛ این حامدآقا(۱۴) همین جور، تلاوتهای خیلی خوبی دارند. بعضی از دوستانی که حالا امروز اینجا خواندند ــ خیلی‌های دیگر هم همین جور هستند؛ حالا چون من نمیبینم اشخاص را و نمی‌شناسم اسمهایشان را، نمیدانم چه کسانی هستند و چه کسانی نیستند، اسم نمی‌آورم؛ [فقط] این چند نفری را که اینجا تلاوت کردند اسم آوردم ــ از خیلی از اینهایی که آمدند اینجا و به عنوان استاد ــ استاد فلان‌ ــ از آنها یاد میشود، خیلی بهتر میخوانند و بحمداللّه این جزو افتخارات ما است. این نکته‌ی اوّل.نکته‌ی دوّم این است که تلاوت در جمع یک هنر است، یک هنر مقدّس است. این هنر که در شمار برترین هنرهای قدسی است و جزو برترین هنرهای مقدّس است، باید در خدمت ذکر و در خدمت دعوت باشد. قرآن ذکر است دیگر؛ تلاوت شما باید در خدمت ذکر باشد؛ باید جوری تلاوت کنید که منِ مستمع، متذکّر بشوم، و به یاد خدا، به یاد قیامت، به یاد عوالم بالا بیفتم؛ بیشتر از آنکه انسان متذکّر است، باید از تلاوت شما متذکّر بشود؛ شما در تلاوتتان این را در نظر قرار بدهید، این را بخواهید.
مراقب باشیم که چیزهای حاشیه‌ای، بعضی از خودنمایی‌ها ــ که ماها خب انسانیم، ضعیفیم، در کارهایمان یک بخشی، یک خودنمایی‌هایی هست، حالا بنده آن مقدار کمش را نمیخواهم خیلی متّه روی خشخاش بگذارم ــ غلبه نکند؛ آن حالت خودنمایی بر آن حالت تذکّر و مُذَکِّریّت و دعوت الی‌اللّه غلبه نکند در این تلاوتی که شما انجام میدهید. نباید فقط به عنوان یک هنر به این نگاه کنید؛ بعضی از خواننده‌های قرآن غیر ایرانی را که انسان نگاه میکند، به این [کار] فقط به صورت یک هنر نگاه میکنند؛ نه، این فقط یک هنر نیست؛ این، وسیله‌ی دعوت الی‌اللّه است؛ با این شکل بایستی به آن نگاه کنید. باید جوری باشد که «وَ اِذا تُلِیَت عَلَیهِم آیاتُهُ زادَتهُم ایمانا»؛(۱۵) وقتی شما قرآن میخوانید باید ایمان من افزایش پیدا کند؛ ایمان مستمعتان بایستی افزایش پیدا کند. یک مقداری از این به عهده‌ی شما است که شما باید این کار را انجام بدهید، تا حدود زیادی بر عهده‌ی قاری است.شما قرائت را با استعاذه شروع میکنید؛ [باید] این استعاذه حقیقی باشد. با این استعاذه واقعاً به خدا پناه ببرید از شرّ شیطان: «فَاِذا قَرَأتَ القُرآنَ فَاستَعِذ بِاللّهِ مِنَ الشَّیطانِ الرَّجیم‌»(۱۶) که در سوره‌ی مبارکه‌ی نحل است. اگر این تلاوت با استعاذه‌ی به قرآن شد، در خدمت اغراض شیطانی قرار نخواهد گرفت. این هم یک نکته. یک نکته‌ی دیگر مهندسی تلاوت است. این چیزی است که من چند بار به بعضی از قرّائی که پیش ما تلاوت کردند، خواسته‌ام بگویم فرصت نشده. یکی از چیزهایی که باید شما به عنوان قاری در نظر داشته باشید، مهندسی تلاوت است؛ باید این تلاوتتان را از پیش در ذهنتان مهندسی کنید. البتّه اینها طبعاً بعداً بتدریج برای انسان به شکل غریزی و عادی میشود، لکن در اوّل کار، اوایل کار تا مدّتها مسلّماً احتیاج دارد به اینکه توجّه کنید.مهندسی یعنی چه؟ چند جور مهندسی هست: یکی انتخاب لحن مناسب برای هر بخش. مثلاً فرض کنید که همه‌ی لحنها برای لحن قصّه مناسب نیست، یا همه‌ی لحنها برای آیات انذار از عذاب مناسب نیست؛ یک لحنهایی مناسب است، یک لحنهایی مناسب نیست؛ لحن مناسب با آن مضمون را باید پیدا کنید. بعضی از قرّاء مصری در این کار حقّاً و انصافاً در سطح عالی‌اند که میدانند با چه لحنی بایستی این [آیات] را بخوانند؛ این که اگر انذار است، اگر وعید است، اگر بشارت است، اگر وعده‌ی بهشت است، اگر قصّه است، هر کدام از اینها یک لحن را اقتضا دارد؛ باید مهندسی کنید.یک مهندسی دیگر، مهندسی انخفاض(۱۷) و اعتلای(۱۸) صدایتان است؛ صدا را کِی بالا ببرید، کِی پایین بیاورید؛ این مهم است. بعضی‌ها صدا را بی‌مورد بالا میبرند، جایی که اصلاً جای بلند کردن صدا نیست. باید تشخیص بدهید که کجا بایستی صدا را بلند کرد و با تُن بلند باید خواند، کجا بایستی آرام خواند. البتّه در بعضی از تلاوتهایی که انسان از قرّاء معروف می‌شنود، به‌اصطلاح یک انخفاض و اعتلاهایی وجود دارد که حالا آنها مخصوص خودشان است، تکرار آنها هم به نظر ما خیلی مناسب نیست؛ خود شما بایستی تشخیص بدهید، توجّه کنید که کجا بایستی صدا را بلند کرد، کجا بایستی آرام خواند.یکی هم کیفیّت القاء است؛ کیفیّت القاء هم خیلی مهم است. بنده حالا یک نمونه را عرض بکنم: تلاوت سوره‌ی مبارکه‌ی فاطر عبدالفتّاح شعشاعی ــ که واقعاً یک تلاوت‌گر فوق‌العاده است ــ [وقتی] میرسد به این آیه‌ی شریفه: یا اَیُّهَا النّاسُ اَنتُمُ الفُقَرآءُ اِلَی اللّه.(۱۹) میدانید که مستمع‌های عرب دنبال این هستند که نَفَس بلند به کار برود. وقتی قاری با نَفَس طولانی تلاوت میکند خوششان می‌آید و تشویق میکنند و اللّه‌اللّه میگویند، و نَفَس کوتاه را خیلی دوست نمیدارند. عبدالفتّاح نَفَسش کوتاه است امّا این «یا اَیُّهَا النّاسُ اَنتُمُ الفُقَرآءُ اِلَی اللّه» را با یک لحنی میخوانَد که این مجلس زیر و رو میشود! به نظر من بشنوید این تلاوت را؛ مجلس را زیر و رو میکند؛ از بس با لحن مناسبی این را میخوانَد. این لحن متناسب را در نظر داشته باشید. این [یک] مهندسی.یک مهندسی دیگری هم وجود دارد و آن، کیفیّت تلاوتی است که بتواند واقعه را مجسّم کند در مقابل مستمع؛ یعنی جوری بخواند که شما که دارید می‌شنوید، کأنّه دارید می‌بینید واقعه را؛ که در این قضیّه استاد مسلّم انصافاً شیخ مصطفیٰ اسماعیل است، که فوق‌العاده است در این جهت. در آن آیات شریفه‌ی سوره‌ی قصص که «وَجَدَ مِن دونِ‌هِمُ ام‌رَاَتَینِ تَذودانِ قالَ ما خَطبُکُما قالَتا لا نَسقی‌حَتَّی‌ یُصدِرَ الرِّعآءُ وَ اَبونا شَیخٌ کَـبیرٌ * فَسَقَی لَهُما ثُمَّ تَوَلَّی اِلَی الظِّلِّ فَقالَ رَبِّ اِنّی لِمآ اَنزَلتَ اِلَیَّ مِن خَیرٍ فَقیرٌ * فَجآءَتهُ اِحداهُما تَمشی عَلَی استِحیـآء»،(۲۰) اینها را جوری میخوانَد که شما کأنّه می‌بینید که این دختر دارد می‌آید و خجالت میکشد، که این خجالت ناشی از یک احساساتی است؛ رفته‌اند پیش پدرشان، صحبت این جوان را کرده‌اند و گفته خیلی خب، بروید دنبالش بگویید بیاید. «فَجآءَتهُ اِحداهُما تَمشی عَلَی استِحیـآء» را چند بار تکرار میکند. 
یا مثلاً در سوره‌ی مبارکه‌ی نمل، اَیُّکُـم یَأتینی بِعَ‌رشِهـا قَبلَ اَن یَأتونی مُسلِمین *  قالَ عِفریتٌ مِنَ الجِنِّ اَنَا ءاتیکَ بِهِ قَبلَ اَن تَقومَ مِن مَقامِک.(۲۱) آن‌چنان این «اَنَا ءاتیکَ بِهِ» را از زبان این عفریتِ جن تکرار میکند و بیان میکند، کأنّه انسان دارد میبیند این عفریتِ جن را که با یک غروری میگوید من برایت می‌آورم، قَبلَ اَن تَقومَ مِن مَقامِک. بعد [میفرماید]: قالَ الَّذی عِندَهُ عِلمٌ مِنَ الکِتابِ اَنَا ءاتیکَ بِهِ قَبلَ اَن یَرتَدَّ اِلَیکَ طَرفُک؛(۲۲) یعنی [آن دیگری] زد تو دهن آن عفریتِ جنّی، گفت قبل از اینکه چشمت را به هم بزنی من حاضر میکنم، که حاضر هم کرد. 
این را جوری میخوانَد که انسان کأنّه دارد میبیند که این اتّفاق دارد می‌افتد؛ این هم یک جور مهندسی است. بالاخره، به طور خلاصه، تلاوت قاری باید منشأ اثر باشد؛ باید شما که تلاوت میکنید، جوری تلاوت کنید که تأثّر در مستمع شما به وجود بیاید و منشأ اثر بشود. اِنَّما تُنذِرُ مَنِ اتَّبَعَ الذِّکرَ وَ خَشِیَ الرَّحمٰنَ بِالغَیب؛(۲۳) اتّباع باید به وجود بیاید با خواندن شما؛ با تلاوت شما بایستی اتّباع به وجود بیاید. این حالا چند نکته‌ای بود که عرض کردم.
یک نکته هم راجع به این مسئله‌ی اختلاف قرائتها بگویم. بعضی از قرّاء مصری که ما دعوت کردیم و آمدند در طول این چند سال، تقیّد داشتند که انواع و اقسام قرائتها را بخوانند. حالا بنده چون خیلی مسلّط نیستم، نمیتوانم قطعاً بگویم که اینها قرائتهای شاذ(۲۴) را هم میخواندند. ما چهارده قرائت داریم، علاوه بر آنها چند قرائت شاذ هم داریم. من احتمال میدهم حتّی بعضی از آنها در تلاوتهایشان مقیّد بودند همین طور پی‌درپی تکرار که میکنند قرائتهای مختلف را، قرائتهای شاذ را هم بخوانند؛ این به نظر من هیچ وجهی ندارد، هیچ «ذکری» در این وجود ندارد، هیچ دعوتی در این وجود ندارد.
بله، من البتّه خواندن اختلاف قرائت را رد نمیکنم، امّا محدود. قرائت وَرش از این جهت مهم است که در شمال آفریقا و در غرب دنیای اسلام، قرائتِ رایج است. خود وَرش سالها در مصر زندگی میکرده ــ هم وَرش و هم قالون، اصلاً در مصر زندگی میکردند ــ سالهای متمادی وَرش در مصر بوده؛ لذا قرائت وَرش در مصر و در شمال آفریقا و در تونس و مانند اینها معروف است.
قرآنهایی طبق قرائت وَرش و طبق قرائت قالون آنجاها چاپ شده که برای ما هم فرستاده‌اند بنده دیده‌ام. این قرائتِ وَرش است. بنابراین، خواندن قرائت وَرش ایرادی ندارد، چون یکی از قرائتهای رایج است؛ ولو حالا نه به قدر قرائت حفص، امّا بالاخره رایج است. این خوب است. قرائت حمزه هم که این نوجوان ما(۲۵) امروز یک مقداری قرائت حمزه را میخواند، از یک جهتی خوب است و آن، این است که این سَکتی که در قرائت حمزه هست بین حرف ساکن و همزه، چیز قشنگی است. از این جهت که زیبا میکند تلاوت را، [خواندنش] گاهی اوقات ایرادی ندارد به نظر ما.
این دو قرائت را اگر چنانچه بخوانند، بد نیست؛ امّا دیگر [خواندنِ] اختلافِ قرائتهای مختلف و شکلهای گوناگون در یک کلمه و مانند اینها به نظر ما خیلی لزومی ندارد؛ یعنی آن چیزی را که مورد انتظار از شما است ــ که  ذکر و دعوت و تذکّر و مانند اینها است ــ حقّاً و انصافاً تأمین نمیکند.یک نکته‌ی دیگر را هم من یادداشت کرده‌ام که عرض بکنم. در زمینه‌ی فعّالیّتهای قرآنی، خب کارهای خیلی خوبی شده؛ لکن اینها کافی نیست؛ ما به تلاشهای بیشتری احتیاج داریم. یکی از پیشنهادهایی که به ما شد و کار درستی است و من مطرح میکنم و شماها هر کدام که میتوانید انجام بدهید، این است که مساجد یک محل ــ حالا مثلاً در تهران، مساجد فلان بخش از تهران که سه تا، چهار تا، پنج تا مسجد است ــ هر کدام از اینها یک پایگاه قرآنی باشند و با هم ارتباط داشته باشند؛ اینها بروند به مهمانی آنها، آنها بیایند به جلسه‌ی اینها؛ با هم مسابقه بدهند؛ این غیر از این مسابقات رایجی است که اوقاف و دیگران راه می‌اندازند؛ یک چنین کارهایی انجام بگیرد؛ این بهترین مشوّق است برای اینکه جوانها و نوجوان‌ها وارد وادی قرآن‌خوانی بشوند؛ ما به این احتیاج داریم.جوانهای ما باید وارد عرصه‌ی قرآن‌خوانی، بخصوص حفظ قرآن بشوند که ما خب حافظ [قرآن] زیاد لازم داریم؛ من چند سال پیش هم عرض کردم؛(۲۶) تلاشهایی هم شده منتها هنوز تا آنجا خیلی فاصله داریم. اگر بخواهید آن ده میلیون را تأمین بکنید، راهش این است که نوجوان‌های ما وارد وادی قرآن بشوند؛ نوجوان که وارد شد حفظ آسان میشود؛ راهش هم این است که در مساجد این کار اتّفاق بیفتد؛ هر مسجدی یک پایگاه قرآنی بشود؛ مساجد این محل با همدیگر ارتباط داشته باشند، همکاری داشته باشند؛ اساتیدشان اینها را به هم آشنا کنند؛ اینها بروند پیش آنها.
ما در مشهد داشتیم این کار را؛ هم در مسجد کرامت، هم در مسجد امام حسن مجتبیٰ. خدا ان‌شاءاللّه رحمت کند مرحوم آقای مختاری، قاری بسیار خوب مشهد را و همچنین جناب آقای آقامرتضای فاطمی که جزو بهترین‌های مشهد [بود] و هنوز هم ایشان الحمدللّه جزو بهترین‌ قرّاء کشور محسوب میشود؛ این دو نفر را من دعوت کرده بودم، خواسته بودم، آنجا سالها در مسجد کرامت این جلسه را اداره میکردند؛ در مسجد امام حسن هم که ما بودیم ــ این دو مسجدی که بنده رفت و آمد داشتم ــ اینها می‌آمدند تلاوت میکردند.
و این ارتباط مساجد با یکدیگر و ارتباط قرّاء و مستمعین قرّاء و شاگردان قرّاء با یکدیگر یکی از این فرصتهایی است که ان‌شاءاللّه میتواند در خدمت این کار قرار بگیرد. خوب است اسمی هم از مرحوم آقای مولایی (رحمة اللّه علیه) بیاریم که ایشان هم خیلی حق دارد به گردن تلاوت قرآن در تهران و خیلی تلاش کرده؛ مرحوم غفّاری و دیگر برادرانی که در این جمع، سالهای قبل بودند و امسال در بین ما نیستند؛ خداوند ان‌شاءاللّه درجات همه‌ی آنها را عالی کند.پروردگارا! به محمّد و آل محمّد ما را از اهل قرآن قرار بده؛ ما را با قرآن مأنوس کن؛ ما را با قرآن زنده بدار؛ با قرآن بمیران؛ با قرآن محشور کن. پروردگارا! معارف قرآنی را در دل ما بیدار و زنده کن. پروردگارا! اساتید ما، کسانی که ما را به این راه هدایت کردند، راهنمایی کردند، اُنس با قرآن را به ما یاد دادند، مشمول رحمت خودت قرار بده؛ امام بزرگوار ما، شهدای عزیز ما را با پیغمبر محشور کن؛ ما را هم در راه آنها ثابت‌قدم بدار.والسّلام‌علیکم‌ورحمة‌اللّه‌وبرکاته   
                           ",https://www.asriran.com/003UoY
833386,۱۴۰۱/۰۱/۱۵,عمومی,بهترین راهنمای خرید و قیمت کولر گازی برای شمال کشور,,"مدت هاست که کولر گازی یکی از وسایل محبوب خانه ها شده است و افراد زیادی به دنبال خرید این وسیله ی پر کاربرد می باشند. اما تعدد و تنوع کولر گازی ها باعث شده تا انتخاب دشوار شود. علاوه بر این شرایط آب و هوایی مناطق مختلف کشور عزیزمان ایران و به ویژه شمال ایران، فاکتور بسیار مهمی در انتخاب و خرید کولر گازی مناسب می باشد. ما در این مقاله تلاش می کنیم تا راهنمای خرید و قیمت کولر گازی برای شمال کشور را ارائه کنیم. این راهنما به شما کمک می کند تا بتوانید آگاهانه تر اقدام به خرید کولر گازی از کولرنیو نمایید. مخصوصا اگر ساکن شمال کشور باشید.
 
مهم ترین مزیت های کولر گازی
حتما برای شما هم این سوال پیش آمده است که در سال های اخیر دلیل همه گیری و رواج خرید کولر گازی چه بوده است؟ یکی از دلایل اقبال و توجه مردم نسبت به خرید کولر گازی را می توان مزایای متعدد این وسیله دانست. در ادامه به دو مزیت مهم و کاربردی کولر گازی اشاره خواهیم کرد:

یکی از مهم ترین مزایای کولر گازی، توجه به شرایط دمایی متناسب با نیاز و سلیقه ی افراد است. به این صورت که با توجه به تعدادی یونیت هایی که در ساختمان ها نصب شده است می توان دما را با در نظر گرفتن شرایط و نیاز افراد، تنظیم نمود.
مزیت دیگر کولر گازی، کنترل مصرف می باشد. این وسیله ی پر کاربرد سیستم سرمایش و سیستم گرمایش مستقلی را از نظر کنترل مصرف برای واحدهای ساختمانی ایجاد می نماید.

 
مهم ترین ویژگی های آب و هوای شمال کشور و نقش آن در خرید و قیمت کولر گازی
کولر گازی در مناطق شمالی کشور عملکرد بسیار مناسبی دارد. این موضوع را می توان یکی از مهم ترین نکات در راهنمای خرید کولر گازی کولرنیو برای شمال کشور به شمار آورد.
بررسی ها و نیز مطالعات میدانی نشان داده است که کولر گازی در مناطقی که دارای آب و هوای معتدل و مرطوب می باشند، عملکرد بسیار مناسبی دارد و تهویه مطبوعی را ایجاد می کند. برای خرید انواع و قیمت کولر گازی از کولرنیو به این صفحه مراجعه کنید.
از آنجا که آب و هوای شمال کشور دارای رطوبت زیادی می باشد، کولر گازی می تواند میزان رطوبت هوا را کاهش دهد و هوای مناسب و باکیفیتی را در اختیار افراد قرار دهد. به همین دلیل هم برای ساکنان شمال کشور خرید کولرهای آبی پیشنهاد نمی شود. زیرا کولرهای آبی رطوبت زیادی را ایجاد می نمایند.

انواع کلاس کولر گازی در دسته بندی های آب و هوایی
یکی از مهم ترین مواردی که در راهنمای خرید کولر گازی برای شمال کشور باید به آن توجه نمایید، نوع کلاس آب و هوای کولر گازی می باشد. زیرا هر نوع کولر گازی متناسب با آب و هوایی خاص می باشد. نوع کلاس کولر گازی ها روی برچسب انرژی آنها نوشته شده است. هر کلاس، ظرفیت های گوناگون و متفاوتی دارد و با واحد BTU اندازه گیری می شود. هر چقدر عدد بالاتر باشد، میزان سرمادهی کولر گازی بیشتر می باشد. کولر گازی ها با توجه به نوع کلاس آب و هوایی به سه نوع تقسیم می شوند:

T1 یا مناطق معتدل

در راهنمای خرید کولر گازی برای شمال کشور، این مورد را مناسب ترین گزینه برای مناطق شمالی به شمار می آورند. کولر گازی های T1 در مناطقی با آب و هوای معتدل و مرطوب و دمای حداکثر 43 تا 45 درجه ی سانتی گراد، مطلوب ترین عملکرد را دارا می باشند.

T2 یا مناطق سردسیر

این کولر گازی ها برای مناطق سردسیر با دمایی بین 7 الی 35 درجه، عملکرد مناسبی دارند.

T3 یا مناطق خشک و گرمسیر

این نوع کولر گازی ها برای اقلیم های جغرافیایی خشک و گرمسیری با دمای 55 تا 60 درجه مناسب می باشند.
 
مهم ترین نکات مربوط به کمپرسور در راهنمای خرید کولر گازی برای شمال کشور
یکی از مواردی که در راهنمای خرید کولر گازی برای شمال کشور لحاظ شده و باید به آن توجه نمایید، کمپرسور می باشد. کولرهای گازی با توجه کمپرسورهای مختلف، کارایی متفاوتی دارند. کمپرسورها دارای سه نوع روتاری، پیستونی و اسکرال می باشند. هر یک از انواع کمپرسورها برای مناطقی خاص مناسب می باشد. در صورتی که کمپرسور کولر گازی شما مناسب منطقه ی شما باشد، بالاترین میزان کارایی را خواهد داشت.
در راهنمای خرید کولر گازی برای شمال کشور، کمپرسور پیستونی، مناسب ترین کمپرسور برای استفاده در مناطق شمالی تشخیص داده شده است. کمپرسور روتاری برای مناطق سردسیر مناسب است و کمپرسور اسکرول نیز یکی از بهترین کمپرسورها جهت استفاده در مناطق گرمسیری می باشد. این کمپرسور که به کمپرسور مارپیچی نیز معروف می باشد، در مقایسه با انواع دیگر، مصرف انرژی و همچنین سر و صدای کمتری دارد. با توجه به همین ویژگی ها نیز قیمت بیشتری دارد و هزینه های تعمیری آن نیز در مقایسه با سایر کمپرسورها بیشتر می باشد. این کمپرسور در مقایسه با انواع دیگر، بسیار کمتر مورد استفاده قرار می گیرد.

نگاهی به میزان مصرف انرژی در راهنمای خرید کولر گازی برای شمال کشور
در راهنمای خرید کولر گازی برای شمال کشور، توجه به میزان مصرف انرژی، اهمیت بالایی دارد. برچسب انرژی می تواند اطلاعات بسیار خوبی را در اختیار شما قرار دهد و شما با توجه به اطلاعات درج شده روی آن، خرید آگاهانه و مطمئن تری خواهید داشت. این برچسب به شما کمک می کند تا انواع کولرهای گازی را از لحاظ شاخص مصرف انرژی با یکدیگر مقایسه نمایید.
توجه به برچسب مصرف انرژی برای خریداران ساکن در شمال کشور اهمیت بسیار بیشتری دارد. زیرا بسیاری از ساکنان مناطق شمالی کشور از کولرهای گازی استفاده می کنند. این موضوع نیز به دلیل آب و هوای مرطوب مناطق شمال کشور می باشد. از این رو توجه به برچسب انرژی می تواند به تنظیم مناسب دما و بهره وری بالای کولرهای گازی منجر شود.
 
مهم ترین دلایل استفاده از کولر گازی در راهنمای خرید کولر گازی برای شمال کشور
در راهنمای خرید کولر گازی برای شمال کشور، می توان به دلایلی اشاره کرد که به استفاده ی ساکنان شمال کشور از این وسیله می پردازد. در ادامه به دو دلیل بسیار مهم اشاره خواهیم کرد:

وجود چند لایه فیلتر که با از بین بردن ویروس ها، باکتری ها و ذرات معلق در هوا، سبب تصفیه ی هوا می شود.
در مناطق شمال کشور، حشرات بسیار زیادی وجود دارند. کولرهای گازی می توانند در دور کردن و کاهش تعداد حشرات، نقش مؤثری را ایفا کنند.
                           ",https://www.asriran.com/003Uni
833434,۱۴۰۱/۰۱/۱۵,اقتصادی,بیش از ۶۰ درصد بازار غیررسمی لوازم یدکی خودروی است (فیلم),مدیرکل دفتر ستاد مبارزه با قاچاق کالا و ارز: بر اساس برآورد تولید کنندگان و اتحادیه صنفی بیش از ۶۰ درصد بازار غیررسمی لوازم یدکی خودرو، تقلبی و غیر استاندارد است، یعنی تولید فاقد کیفیت که در سامانه جامع تجارت ثبت نشده است.,"کد ویدیو  دانلود    فیلم اصلی          
                           ",https://www.asriran.com/003UoU
833435,۱۴۰۱/۰۱/۱۵,سیاسی,درخواست ۱۸۵ نماینده برای بازگرداندن طرح ‎صیانت از کمیسیون مشترک به صحن علنی,طبق آئین نامه این تقاضا در همان جلسه اعلام و در جلسه بعد طبق ماده ۱۶۵ آیین نامه رسیدگی خواهد شد.,"یک عضو کمیسیون مشترک بررسی طرح صیانت از درخواست ۱۸۵ نماینده برای بازگشت این طرح به صحن مجلس خبر داد.
به گزارش ایلنا، جلال رشیدی کوچی، عضو کمیسیون مشترک بررسی طرح صیانت نوشت:
«‌درخواست ۱۸۵ نماینده مجلس مبنی بر بازگرداندن طرح ‎صیانت از کمیسیون مشترک به صحن علنی مجلس را تقدیم هیات رئیسه خواهم کرد. طبق آئین نامه این تقاضا در همان جلسه اعلام و در جلسه بعد طبق ماده ۱۶۵ آیین نامه رسیدگی خواهد شد.»                           ",https://www.asriran.com/003UoV
833433,۱۴۰۱/۰۱/۱۵,اقتصادی,وزارت صنعت: واردات دارو تا پایان سال نصف می‌شود,با توجه به حذف ارز ترجیحی و اعمال آن به روش‌های دیگر می‌توان از ظرفیت تولید دارویی کشور در بازاریابی صادراتی نیز استفاده کرد.,"معاون وزیر صمت از حذف ارز دولتی برای دارو خبر داد و گفت که هدف وزارت صمت کاهش ۵۰ درصدی ارزبری در این حوزه تا پایان سال است.

به گزارش ایسنا، محمدمهدی برادران در حاشیه مراسم تفاهم نامه همکاری مشترک در راستای ارتقا صنعت غذا و دارو با ستاد توسعه زیست فناوری معاونت علمی و فناوری ریاست جمهوری، اظهار کرد: پیرو نامگذاری امسال، اولین جلسه کاری وزیر صمت با مجموعه معاونت علمی ریاست جمهوری برگزار شد و در آن جلسه مکلف شدیم تا شاخص‌های صنعتی شدن تولید دانش بنیان و شاخص‌های دانش بنیان شدن تولیدات صنعتی را به عنوان دو راهبرد اصلی دنبال کنیم.
وی با بیان اینکه ارزش واردات سالانه دارو حدود دو میلیارد دلار است، تصریح کرد: با همکاری با برخی از پتروشیمی‌ها و سرمایه‌گذاری‌های انجام شده در حوزه داروهای بیوتکنولوژی و  همچنین همکاری سه جانبه وزارت بهداشت، سازمان غذا و دارو و دفتر صنایع غذایی و دارویی وزارت صمت، واردات دارو می‌تواند تا ۵۰ درصد، معادل یک میلیارد دلار کاهش یابد.
برادران با بیان اینکه بازارهای منطقه‌ای و بازارهای خوبی در سطح جهان برای داروهای با کیفیت ایرانی وجود دارد، اظهار کرد: با توجه به اینکه تاکنون ارز ۴۲۰۰ تومانی به دارو اختصاص می‌یافت ترجیح بر این بود که این ارزبری برای مصرف داخلی باشد. اما با توجه به حذف ارز ترجیحی و اعمال آن به روش‌های دیگر می‌توان از ظرفیت تولید دارویی کشور در بازاریابی صادراتی نیز استفاده کرد.
به گفته وی در تفاهم نامه‌ای بین وزارت صمت و سازمان غذا و دارو مقرر شده هزینه‌های تحقیق و توسعه تا هفت درصد در قیمت‌گذاری محصولات  اعمال شود که این مهم کمک می‌کند واحدهای صنعتی هزینه‌ بیشتری را جذب نیروهای دانش بنیان کنند. همچنین مقرر شده از ظرفیت شهرک‌های صنعتی استفاده شود.
                           ",https://www.asriran.com/003UoT
833436,۱۴۰۱/۰۱/۱۵,سیاست خارجی,اوکراین: کشتار عمدی غیرنظامیان در بوچا توسط ارتش روسیه / زلنسکی: نسل کشی است / مسکو: تکذیب/ آمریکا و اروپا: جنایت جنگی است,دبیرکل سازمان ملل متحد خواستار انجام «تحقیق مستقل» درباره کشتارهای بوچا اوکراین شد.,"دولت اوکراین اعلام کرد روسیه در شهر بوچای این کشور، دست به «کشتار عمدی» زده است. ارتش روسیه به تازگی از این شهر عقب نشینی کرده است. 
 
به گزارش عصرایران، با ورود دوباره ارتش اوکراین به این شهر، آنها شاهد غیرنظامیان زیادی بودند که با شلیک گلوله کشته شده اند.
 
ارتش روسیه، این موضوع را تکذیب می کند و می گوید این افراد در بمباران ارتش اوکراین کشته شده اند.
 
به  گزارش یورونیوز، همزمان با خروج نیروهای روسی از شهر بوچا اوکراین تعداد زیادی جسد در این حومه ۳۰ کیلومتری شمال پایتخت اوکراین مشاهده شده بود. اکنون مقامات اوکراینی می‌گویند روسیه عمدتا و با هدف حذف حداکثری اوکراینی‌ها دست به کشتار ساکنان این شهر زده است.
 

 
دیمترو کولبا، وزیر خارجه اوکراین از اعضای گروه ۷ خواسته در واکنش به این عمل روسیه، تحریم‌های بیشتری را صادر کنند. شارل میشل، رئیس شورای اتحادیه اروپا هم در واکنش به این درخواست کی‌یف خواستار اعمال تحریم‌های مضاعف علیه کرملین شده است.
 
 
اوکراین: جسد ۵۷ نفر را در یک گور دستجمعی در بوچا پیدا کردیم
 
 ناتو: این حد از وحشی‌گری در اروپای چند دهه اخیر سابقه نداشته است
 
رئیس گروه امداد شهرک بوچا واقع در ۳۰ کیلومتری کی‌یف روز یکشنبه از کشف یک گور دستجمعی در این شهرک خبر داد. به‌گفته این مقام اوکراینی دستکم جسد بی‌جان ۵۷ نفر در این محل پیدا شده است که تعدادی از آن ها حتی بصورت کامل مدفون نشده بودند.
 

 
همزمان ینس استولتنبرگ، دبیرکل ناتو این اقدام را «وحشیگری بی‌سابقه» در اروپای چند دهه اخیر توصیف کرد. او در مورد خروج نیروهای روسیه از اطراف کی‌یف هم گفت که نمی‌توانیم بیش از حد به این اقدام خوش‌بین باشیم و گمان‌ می‌کنیم که احتمال افزایش حملات وجود دارد.
 
ارتش روسیه کشتار غیرنظامیان در بوچا را تکذیب کرد
ارتش روسیه روز یکشنبه کشتار غیرنظامیان در شهر بوچا در نزدیکی کی‌یف، پایتخت اوکراین را تکذیب کرد. این در حالی است که تصاویری از کشف اجساد در خیابان‌های بوچا منتشر شده است. مسکو این تصاویر را «ساختگی» خوانده است. ولودیمیر زلنسکی، رئیس‌جمهوری اوکراین ساعتی پیش گفت که روسیه در کشورش دست به «نسل‌کشی» زده است. 
 
دادستانی اوکراین: اجساد ۴۱۰ غیرنظامی در مناطق آزادشده از دست روس‌ها کشف شد
دادستانی اوکراین روز یکشنبه اعلام کرد که اجساد ۴۱۰ غیرنظامی در مناطق تازه آزاد شده از دست ارتش روسیه در نزدیکی کی‌یف، پایتخت کشف شده است. 
 

 
گوترش خواستار انجام «تحقیق مستقل» درباره رویدادهای بوچا شد
آنتونیو گوترش، دبیرکل سازمان ملل متحد روز یکشنبه گفت که «عمیقا» از تصاویر منتشرشده از کشتار غیرنظامیان در شهر بوچا در اوکراین «شوکه» شده است. وی همچنین خواستار انجام «تحقیق مستقل» درباره رویدادهای بوچا شد. 
 
زلنسکی می‌گوید روسیه در اوکراین دست به «نسل‌کشی» زده است
 
ولودیمیر زلنسکی، رئیس‌جمهوری اوکراین روز یکشنبه روسیه را به ارتکاب «نسل‌کشی» در کشورش متهم کرد. این اتهام به دنبال کشف تعداد زیادی از اجساد در بوچا به دنبال عقب‌نشینی ارتش روسیه مطرح شد.
 

 
رئیس‌جمهوری اوکراین گفت که روسیه به دنبال حذف «کل ملت» اوکراین است. ولودیمیر زلنسکی همچنین درخواست خود برای خروج «کامل» نیروهای روسیه از خاک اوکراین را تکرار کرد.
 
بریتانیا: درخواست تحقیق در مورد احتمال ارتکاب «جنایات جنگی» روسیه
 
لیز تراس، وزیر امور خارجه بریتاینا روز یکشنبه اقدام نیروهای ارتش روسیه علیه غیرنظامیان اوکراینی در مناطقی نظیر اپرین و بوچا در حومه کی‌یف را «اقداماتی منقلب» کننده توصیف کرد و خواستار تحقیق در مورد احتمال ارتکاب «جنایات جنگی» از سوی مسکو شد.
 

 
ماکرون: مقامات روسیه باید پاسخگوی جنایات در بوچا باشند
امانوئل ماکرون، رئیس‌جمهوری فرانسه روز یکشنبه با اشاره به تصاویر منتشر شده از اجساد در شهر بوچا در نزدیکی کی‌یف، پایتخت اوکراین گفت که مقامات روسیه «باید پاسخگوی جنایات» روی داده در این شهر باشند. 
 
رئیس‌جمهوری فرانسه تاکید کرد که «صدها غیرنظامی به شکلی بزدلانه در بوچا» کشته شده‌اند. ژان ایو لودریان، وزیر خارجه فرانسه پیش از این «قاطعانه» اقدامات ارتش روسیه علیه غیرنظامیان در چند شهر اوکراین را محکوم کرده بود. 
 
آلمان: محکومیت کشتار روسیه در بوچا
 
رابرت هابک، معاون صدراعظم آلمان در مصاحبه با نشریه بیلد ضمن اشاره به گزارش‌هایی که مورد کشتار عمدی ساکنان بوچا توسط نیروهای روسیه گفت که جنایات جنگی نباید بدون پاسخ بمانند. او اضافه کرد که بنظرش تشدید تحریم‌ها علیه روسیه در این مقطع ضرورت دارد و در برلین در رایزنی با شرکای اروپایی‌اش در حال مهیا شدن برای این کار است.
 

 
اورزولا فن درلاین، رئیس کمیسیون اروپا هم در یک پیام توئیتری دریافت گزارش هایی وحشتناک از مناطقی که روسیه نیروهای خود را به عقب رانده است را تایید کرد و خواستار تحقیقات مستقل شد. او اضافه کرد: «مسببان و عاملان جنایات جنگی باید پاسخگو باشند.»
 
دیده‌بان حقوق بشر: شواهدی از ارتکاب جنایات جنگی توسط روسیه دریافت کرده‌ایم
 
همزمان دیده‌بان حقوق بشر می‌گوید به اسنادی دست پیدا کرده که شواهدی از ارتکاب جنایات جنگی روسیه علیه شهروندان غیرنظامی اوکراین بدست می‌دهد.
 
فرانسه اقدام ارتش روسیه علیه غیرنظامیان اوکراینی را به‌شدت محکوم کرد
 
ژان ایو لودریان، وزیر امور خارجه فرانسه اقدامات نظامیان روسیه علیه شهروندان اوکراینی بویژه آنچه در بوچا روی داده است را محکوم کرد و خواستار محاکمه و مجازات عاملان آن شد.
 
 لودریان گفت اطلاعاتی دریافت کرده است که حکایت از جنایات وسیع نظامیان روسیه در مناطق تحت اشغال خود در خاک اوکراین، بویژه در بوچا داشته است. اگر ارتکاب چنین مواردی تایید شود، جنایات جنگی خواهند بود.
 
وزیر خارجه فرانسه در ادامه خاطرنشان کرد که در همکاری نزدیک با مقامات اوکراین و شرکای اروپایی و مراجع قضایی بین‌المللی از جمله دیوان بین‌المللی دادگستری در حال بررسی ابعاد موضوع هستند.                           ",https://www.asriran.com/003UoW
833431,۱۴۰۱/۰۱/۱۵,اخبار سلامت,ابتلا به کرونا در ایران افزایشی شد/ مبتلایان سه برابر شدند با ۵۳ نفر قربانی دیگر,در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.,"بنابر اعلام وزارت بهداشت، در شبانه روز گذشته ۳هزار و ۵۱۹ بیمار جدید کووید ۱۹ در کشور شناسایی شدند و متاسفانه در این بازه زمانی ۵۳ بیمار مبتلا به این بیماری نیز جان خود را از دست دادند.

به گزارش ایسنا، از دیروز تا امروز ۱۵ فروردین ماه ۱۴۰۱ و بر اساس معیارهای قطعی تشخیصی، ۳ هزار و ۵۱۹ بیمار جدید مبتلا به کووید۱۹ در کشور شناسایی شد که ۴۵۰ نفر از آنها بستری شدند.
مجموع بیماران کووید۱۹ در کشور به ۷ میلیون و ۱۷۱ هزار و ۱۶۵ نفر رسید.
متاسفانه در طول ۲۴ ساعت گذشته، ۵۳ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۳۶۸ نفر رسید.
خوشبختانه تا کنون ۶ میلیون ۸۹۰ هزار و ۷۶۸ نفر از بیماران، بهبود یافته و یا از بیمارستان ها ترخیص شده اند.
یک هزار و ۵۹۱ نفر از بیماران مبتلا به کووید۱۹ در بخش های مراقبت های ویژه بیمارستان ها تحت مراقبت قرار دارند.
تا کنون ۴۹ میلیون و ۶۵۸ هزار و ۴۷۶ آزمایش تشخیص کرونا در کشور انجام شده است.
در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.
بر اساس آمار اعلامی وزارت بهداشت، در روز گذشته - ۱۴ فروردین ماه و بر اساس معیارهای قطعی تشخیصی، یک هزار و ۲۷۵ بیمار مبتلا به کووید۱۹ در کشور شناسایی شده بودند که ۲۱۵ نفر از آنها نیز بستری شدند.
                           ",https://www.asriran.com/003UoR
833432,۱۴۰۱/۰۱/۱۵,سیاسی,نماینده مجلس: دولت شرایط حضور بانوان در ورزشگاه‌های کشور را فراهم کند,وزیر صمت به تمرکزگرایی و انحصار در صنایع پایان داده و فضا را برای رقابت سازنده فراهم کند همچنین ماده ۴۷ قانون برنامه و اولویت به کارگیری بومیان هر منطقه در واحدهای تجاری و صنعتی را اجرا کرده و با خاطیان برخورد کند.,"نماینده مردم ورزقان در مجلس گفت: از دولت می‌خواهم در حفظ حقوق زنان کشور کوشا و از حقوق قانونی آنها حمایت کرده و شرایط حضور بانوان در ورزشگاه های کشور را در چارچوب قانون فراهم آورده و با خاطیان مسائل مشهد برخورد جدی کند.
به گزارش ایلنا، الهویردی دهقانی در نشست علنی صبح امروز(دوشنبه، ۱۵ فروردین ماه) مجلس شورای اسلامی در نطق میان دستور خود ضمن تبریک سال جدید، آغاز قرن ۱۵ هجری شمسی و حلول ماه مبارک رمضان، گفت: با توجه به اینکه تولید هر کشور، پایه و اساس و بستر اقتصاد، اشتغال و معیشت مردم هر کشور است، مقام معظم رهبری چندین سال است که با تیزبینی و هوشیاری خاص، گفتمان تولید و راه اندازی تولید جهادی را به عنوان شعار سال هایی تعیین فرمودند.
نماینده مردم ورزقان در مجلس شورای اسلامی ادامه داد: حضرت آقا امسال را با تأکید بر تولید دانش بنیان و اشتغال آفرینی، مسئولان جامعه را برای به کارگیری علوم و فنون جدید و به روز و عبور از تولید سنتی و صنعتی فرسوده به تولید با خصوصیات دانش بنیان رهنمون شدند که مسئولان اجرایی به ویژه دانشگاهی و صنعتی باید بیش از پیش همکاری کرده و ایده ها و فنون تولیدی کشور را تجاری سازی کرده و به صنعت و تولید ببرند.
وی در ادامه تأکید کرد: شرکت های دانش بنیان باید دانش و فنون جدید را جهت افزایش راندمان تولید، کیفیت، کمیت و کاهش قیمت تمام شده و رقابتی شدن کالاها و خدمات تولیدی کشور و ایجاد اشتغال به بنگاه های تولیدی کشور سرازیر کنند.
دهقانی ضمن تشکر از تلاش ها و سیاست های متعادلانه رئیس جمهور و دولت انقلابی، اظهار داشت: از تیم مذاکره کننده و دولت درخواست دارم نسبت به حذف نیروهای مسلح به ویژه سپاه پاسداران و اشخاص حقیقی و حقوقی وابسته به سپاه از لیست تروریستی ادعایی دشمنان و لغو تمام تحریم های مربوطه را در توافقات لحاظ کنند چرا که هر توافقی بدون این مهم، توافقی موقت و نیرنگ است.
این عضو مجمع نمایندگان استان آذربایجان شرقی با اشاره به اینکه سیاست بی اثر کردن تحریم ها باید با شدت و در هر شرایطی دنبال شود، ابراز داشت: از دولت و سیاستگذاران کشور می خواهم در مبادلات تجاری از ارزهای ملی کشورها استفاده کرده و سیاست حذف دلار آمریکا در مراودات پولی، مالی و اقتصادی را دنبال کرده و به چپاول منابع کشورها از سوی آمریکا پایان دهند.
وی اضافه کرد: به کشورهای منطقه و همسایه توصیه می کنم از جنگ ها و حوادث اخیر منطقه و جهان به ویژه یمن و اوکراین درس عبرت گرفته و خانه هایشان را محل توطئه دشمنان از جمله رژیم غاصب صهیونیستی علیه همسایگان به ویژه جمهوری اسلامی ایران نکرده که در غیر این صورت به شدت پشیمان می شوند.
دهقانی خطاب به وزیر آموزش و پرورش گفت: رتبه بندی فرهنگیان را هرچه سریع تر و با متغیرهای واقعی اجرا کرده و از دولت و مسئولان مربوطه نیز می خواهم همسان سازی حقوق بازنشستگان به ویژه فرهنگیان را با لحاظ رتبه بندی اعمال کنند و رئیس جمهور نیز نسبت به تبدیل وضعیت کارگران و کارمندان در بخش های دولتی و عمومی و نیمه دولتی مد نظر داشته و دست واسطه ها و دلالان را قطع و عدالت در حقوق و دستمزد را درباره این اقشار اجرا کند.
این نماینده مردم در مجلس یازدهم خطاب به وزیر صمت اظهار داشت: به تمرکزگرایی و انحصار در صنایع پایان داده و فضا را برای رقابت سازنده فراهم کند همچنین ماده ۴۷ قانون برنامه و اولویت به کارگیری بومیان هر منطقه در واحدهای تجاری و صنعتی را اجرا کرده و با خاطیان برخورد کند.
وی ادامه داد: از وزیر راه و شهرسازی می خواهم قانون منع به کارگیری بازنشستگان را در مورد مدیران رعایت کرده و از اقدامات انقلابی و جهادی حضرت حجت الاسلام اژه ای رئیس قوه قضائیه در اجرای قوانین و برخورد با متخلفان، تشکر و حمایت می کنم و از وی درخواست دارم دستور دهد به شکایت جهاد کشاورزی و کشاورزان شهرستان ورزقان مبنی بر نابودی بیش از ۲ هزار هکتار از اراضی آبی درجه یک شهرستان با زیر پا گذاشتن قانون حفظ اراضی کشاورزی و باغات کشور توسط اداره کل راه و شهرسازی خلاف قوانین وزارت متبوع، رسیدگی کند.
عضو کمیسیون صنایع و معادن مجلس شورای اسلامی در پایان خاطرنشان کرد: از دولت می خواهم در حفظ حقوق زنان کشور کوشا و از حقوق قانونی آنها حمایت کرده و شرایط حضور بانوان در ورزشگاه های کشور را در چارچوب قانون فراهم آورده و با خاطیان مسائل مشهد برخورد جدی کند.                           ",https://www.asriran.com/003UoS
828381,۱۴۰۱/۰۱/۱۵,اجتماعی ,معرفی وکیل کیفری,,"تخلفات و جرائم کیفری از بارزترین مشکلات جامعه کنونی هستند که جرائم مختلفی را تحت پوشش خود و زیر نظر قوه قضائیه قرار می‌دهند. وکیل کیفری از متخصصان عرصه جرائم کیفری است که برای مشاوره و در طی روند پرونده، شکایات و تشکیل جلسه دادگاه به شاکی پرونده و یا فرد متخلف در دایره تخصص خود و چهارچوب قانون اساسی یاری می‌رساند. جهت شرح بیشتر وظایف وکیل کیفری لازم است چند سطری را به انواع جرائم، دادگاه و شکایت کیفری اختصاص دهیم.

دادگاه کیفری 
جرائم کیفری انواع گوناگونی دارند که طبق آن‌ها، پرونده‌ها و جلسات مربوط به جرائم کیفری به بررسی و رسیدگی جرائم طبق قوانین مجازات اسلامی، قوانین مبارزه با مواد مخدر و دیگر قوانین مربوط به جرائم کیفری حکم مجازات اعم از شلاق، حبس، قصاص و.. برای فرد متخلف در صورت صحت کلام شاکی پرونده صورت می‌گیرد. لذا حضور وکیل کیفری در جریان پرونده‌های کیفری حائز اهمیت است. دادگاه کیفری، سازمان‌ و ارگان‌ در حال فعالیت تحت نظر و وارسی مجموعه قوه قضائیه است که به پرونده‌های کیفری و قضایی رسیدگی می‌کند. دادگاه‌های کیفری در جهت عکس دادگاه‌های مدنی فعالیت دارند؛ زیرا وظیفه دادگاه مدنی رسیدگی به دعاوی مدنی می‌باشد.
شکایت کیفری
هنگامی که قانون اساسی کشور حق صدور حکم از سوی دادگاه را به قوه قضاییه می‌دهد که یک فرد به عنوان متخلف دعاوی کیفری شناخته شده باشد و فردی دیگر شکایت لازمه را به عمل آورده باشد. طرح شکایت کیفری از فرد متخلف خطاب به دادستان پرونده است که شیوه خاصی برای نگارش آن موجود نیست؛ اما ثبت اطلاعات و جزئیات دقیق لازم است و بهتر است که طرح آن تحت نظر وکیل کیفری با همراهی ایجاز، بهینه سازی و رعایت اصول نگارشی و نوشتار باشد.
انواع جرائم کیفری در جهت نیاز به وکیل کیفری 
جرائم کیفری به تمامی شکایات حقوقی، مالی و قضایی گفته می‌شود که لیست بلند بالایی از این جرائم وجود دارد. لذا جرائم کیفری در مقابل جرائم حقوقی، شعاع بیشتری را به خود اختصاص می‌دهند. این جرائم حتی جرائم رایانه‌ای و سایبری را در برمی‌گیرند.
رشاء و ارتشاء از شایع‌ترین جرائم کیفری هستند که در لغت عامیانه به رشوه دادن و رشوه گرفتن ترجمه می‌شوند و در صورت انجام گرفتن، با توجه به چهارچوب قانون اساسی و طبق ارزش مال دریافتی صدور حکم زندان به همراه انفصال از خدمت صورت می‌گیرد.

خرید مال مسروقه در رده مالی جرائم کیفری قرار دارد که بر اساس اصول قانون اساسی حتی اگر خریدار آگاه به شرایط پیش‌ آمده نباشد، با تشکیل جلسه دادگاه کیفری، ملزم به پرداخت جریمه خواهد بود.
در رابطه با جرم پول شویی، فرد متخلف طبق ماده 9 قانون مبارزه با پول شویی مازاد بر بر استرداد درآمد و عواید مربوطه، به پرداخت جریمه نقدی به مقدار یک چهارم درآمد نشأت گرفته از انجام جرم، محکوم می‌شود. پول شویی به معنای شستن مال حرام و تبدیل آن به صورت ظاهری به مال حلال است.
بر همین منوال جرائم کیفری انواع و اقسام گوناگونی دارند که یک وکیل کیفری آگاه در این زمینه بر تمامی آن‌ها و قوانین مندرج شده واقف است.
از دیگر جرائم کیفری بسیار صورت‌پذیر می‌توان به عناوین زیر اشاره کرد:
ضرب و جرح - تجاوز به عنف - مزاحمت بانوان - تحصیل نامشروع مال - خیانت در امانت - جرائم سیاسی - اخاذی - سرقت - ترک نفقه - جرائم بودجه - اختلاس - گواهی خلاف واقع - افساد فی الارض - جرائم سایبری و رایانه‌ای - جرائم انتخاباتی - جرائم نظامی صنفی - کلاهبرداری - قمار بازی - ربا خواری - فروش مال غیر - آدم ربایی - جاسوسی - توهین، افتراء و فحاشی - قسم و شهادت نادرست و دروغ - تصرف عدوانی - اسید پاشی - اخاذی - صدور چک بدون محل - قتل عمد و غیر عمد -  افشای اسرار محرمانه و سری دولتی - فریب در ازدواج - نیرنگ در نکاح - سرقت و مفقود شدن چک - جرائم حفظ کاربری اراضی زراعی و باغ‌ها - رابطه نامشروع و اعمال منافي عفت - استفاد از علائم و البسه نظامی - امتناع از تحویل یا تحصیل طفل - جرائم مطبوعاتی -  تهدید به قتل و...
لازم به ذکر است که موارد ذکر شده تنها بخشی از جرائم کیفری هستند.
معرفی وکیل کیفری
با توجه به ذکر انواع جرائم کیفری و در نظر گرفتن اینکه این جرائم در موضع گسترده‌تری در جریان هستند، حضور یک وکیل کیفری مجرب و پایه یک دادگستری برای پیشبرد پرونده در جهت قانونی و صحیح لازم است.
وکیل شخصی است که به درخواست موکل خود و با دریافت حق الوکاله، وکالت موکل را بر عهده می‌گیرد و در تمام مراحل حقوقی و کیفری موکل خود را راهنمایی کرده و برای صلاح وی فعالیت می‌کند. یک وکیل کیفری آگاه باید عادل باشد و بر مسائل مربوط به پزشکی قانونی تسلط کافی داشته باشد. همچنین علم روانشناسی و نحوه مشاوره دادن را در حد نیاز بداند.
قوانین کیفری، قوانین جزایی، قوانین حقوقی، قانون مبارزه با مواد‌ مخدر، قانون مجازات اسلامی، قانون مبارزه با قاچاق کالا و ارز، آیین، دادرسی کیفری، قوانین قضایی، مفاد و حقوق اداری و دیگر قوانین مربوطه از اصولی هستند که یک وکیل کیفی باید نسبت به آن‌ها آگاه باشد.
گروه وکلای دادگستری رَه جویان عدالت مشمول حاذق‌ترین و مجرب‌ترین وکلای کیفری در راستای کمک به شما و جریان درست پرونده کیفری آماده خدمت می‌باشد.                           ",https://www.asriran.com/003TUz
833430,۱۴۰۱/۰۱/۱۵,اجتماعی ,۵۳ فوتی و شناسایی ۳۵۱۹ بیمار جدید کرونا,در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.,"مرکز روابط عمومی و اطلاع‌رسانی وزارت بهداشت جدیدترین آمار کرونا در کشور را اعلام کرد. 
بر اساس اعلام وزارت بهداشت تا کنون ۶۳ میلیون و ۹۶۵ هزار و ۶۳۷ نفر دُز اول، ۵۶ میلیون و ۹۵۴ هزار و ۴۶۸ نفر دُز دوم و ۲۶ میلیون و ۳۱۵ هزار و ۳۲۵ نفر، دُز سوم واکسن کرونا را تزریق کرده‌اند و مجموع واکسن‌های تزریق شده در کشور به ۱۴۷ میلیون و ۲۳۵ هزار و ۴۳۰ دُز رسید. 
در شبانه روز گذشته ۸۶ هزار و ۳۱۹ دُز واکسن کرونا در کشور تزریق شده است. 
از دیروز تا امروز ۱۵ فروردین ماه ۱۴۰۱ و بر اساس معیارهای قطعی تشخیصی، ۳ هزار و ۵۱۹ بیمار جدید مبتلا به کووید۱۹ در کشور شناسایی شد که ۴۵۰ نفر از آن‌ها بستری شدند. 
مجموع بیماران کووید۱۹ در کشور به ۷ میلیون و ۱۷۱ هزار و ۱۶۵ نفر رسید. 
متاسفانه در طول ۲۴ ساعت گذشته، ۵۳ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۳۶۸ نفر رسید. 
خوشبختانه تا کنون ۶ میلیون ۸۹۰ هزار و ۷۶۸ نفر از بیماران، بهبود یافته و یا از بیمارستانها ترخیص شده اند. 
یک هزار و ۵۹۱ نفر از بیماران مبتلا به کووید۱۹ در بخش‌های مراقبت‌های ویژه بیمارستانها تحت مراقبت قرار دارند. 
تا کنون ۴۹ میلیون و ۶۵۸ هزار و ۴۷۶ آزمایش تشخیص کووید۱۹ در کشور انجام شده است. 
در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.                           ",https://www.asriran.com/003UoQ
833429,۱۴۰۱/۰۱/۱۵,سیاسی,تذکر نمایندگان به وزیر ارتباطات به خاطر اهمال در پوشش اینترنت,مرتضی محمودوند نماینده خرم آباد و ۲۲ نفر از نمایندگان به عیسی زارع پور وزیر ارتباطات: لزوم رسیدگی به اهمال و بی توجهی مخابرات در زمینه پوشش اینترنت در مدارس مناطق محروم لرستان./(عکس: وزیر ارتباطات),"عضوی از هیئت رئیسه مجلس شورای اسلامی تذکرات کتبی نمایندگان به مسئولان اجرایی کشور را قرائت کرد.

به گزارش ایسنا، روح الله متفکر آزاد امروز (دوشنبه) در اولین جلسه علنی مجلس شورای اسلامی در سال ۱۴۰۱ تذکرات کتبی نمایندگان خطاب به مسئولان اجرایی کشور را به شرح زیر قرائت کرد:
احسان ارکانی نماینده نیشابور و ۳۱ نفر از نمایندگان به وزیر ارتباطات: لزوم ارائه گزارشی از عملکرد وزارتخانه ها در شهرستان ها.
منصورعلی زارعی کیاپی نماینده ساری به وزرای میراث فرهنگی و راه: ضرورت حضور میدانی جهت توسعه گردشگری مازندران و ضرورت آسفالت جاده های روستایی نواحی ساری و میاندورود، همچنین به همراه جعفر راستی، جلال محمودزاده، علی اکبر علیزاده برمی و ذبیح اله اعظمی ساردوئی به وزیر جهاد درباره لزوم رسیدگی به اوضاع نابسامان جنگل های شمال و به همراه عباس جهانگیر زاده و ذبیح اله اعظمی ساردوئی به وزیر نیرو درباره لزوم متوقف کردن احداث غیر قانونی فینسک.، همچنین به همراه یحیی ابراهیم نماینده دلفان به وزیر بهداشت درباره لزوم پرداخت کارانه پرستاران در دوران کرونا.
مرتضی محمودوند نماینده خرم آباد و ۲۲ نفر از نمایندگان به وزیر ارتباطات: لزوم رسیدگی به اهمال و بی توجهی مخابرات در زمینه پوشش اینترنت در مدارس مناطق محروم لرستان.
                           ",https://www.asriran.com/003UoP
833420,۱۴۰۱/۰۱/۱۵,سلامت,درباره قارچ شگفت انگیز مرغ چوب! (+عکس),این قارچ نوعی آداپتوژن است. آداپتوژن ها به بدن در راستای مبارزه با هر نوع مشکل ذهنی یا جسمی کمک می کنند.,"عصر ایران - پیش از مطالعه این مطلب باید توجه داشته باشید که هرگونه مصرف و شناسایی بدون آگاهی قارچ هایی که در طبیعت رشد می کنند، عواقب جبران ناپذیری را به همراه دارند. فراموش نکنید بسیاری از قارچ ها از نظر ظاهری شباهت دارند اما گروهی دارای خواص دارویی و گروه دیگر سمی و مرگبار هستند. معرفی قارچ مرغ چوب در مطلب حاضر نیز برای آشنایی با مکمل های حاوی این قارچ صورت گرفته است.
قارچ مرغ چوب با نام علمی Grifola frondosa که تحت عنوان مایتاکه نیز شناخته می شود، در زبان ژاپنی به معنای قارچ در حال رقص است. این قارچ نوعی آداپتوژن است.
آداپتوژن ها به بدن در راستای مبارزه با هر نوع مشکل ذهنی یا جسمی کمک می کنند. آنها همچنین برای تنظیم عملکردهای بدن که نامتعادل شده اند نیز به کار می روند. در حالی که این قارچ را می توان به تنهایی در دستور العمل های پخت و پز مورد استفاده قرار داد، بیشتر به عنوان یک ترکیب طبیعی دارویی در نظر گرفته می شود.
این قارچ به صورت وحشی در بخش هایی از ژاپن، چین و آمریکای شمالی زیر درختانی همچون بلوط، نارون و افرا رشد می کند. هرچند می توان آن را در محیط خانه هم کشت داد، اما غالبا به خوبی طبیعت رشد نمی کند. قارچ مرغ چوب معمولا در فصل پاییز با کمی گشت و گذار در طبیعت یافت می شود.
اگرچه قارچ مرغ چوب هزاران سال است که در ژاپن و چین مورد استفاده قرار می گیرد، تنها طی 20 سال گذشته در آمریکا به محبوبیت فراوان دست یافته است. 

فواید سلامتی قارچ مرغ چوب بر اساس مطالعات معتبر
طبق مقالات منتشر شده توسط مرکز ملی اطلاعات زیست فناوری آمریکا در مقایسه با سایر قارچ ها، قارچ مرغ چوب یافته های مطلوب تری را در زمینه پیشگیری و درمان سرطان و انواع بیماری های دیگر نشان داده است. قارچ مذکور همچنین تأثیر مثبتی بر ایمنی کلی بدن دارد.
قارچ مرغ چوب سرشار از ترکیبات زیر است:
- آنتی اکسیدان ها
- بتا گلوکان ها
- ویتامین های B و C
- مس
- پتاسیم
- فیبر
- مواد معدنی
- آمینو اسید
این قارچ ها همچنین ویژگی های زیر را در اختیار دارند:
- فاقد چربی
- کم سدیم
- کم کالری
- بدون کلسترول
هرچند همچنان به مطالعات انسانی بیشتری در راستای تایید قطعی فواید مرتبط با این قارچ نیاز است، اما دانشمندان معتقد هستند که با توجه به شواهد در دست نمی توان مزایای شگفت انگیز مرغ چوب را انکار کرد.
تاثیر قارچ مرغ چوب بر سرطان
با استناد به مطالعه ای مربوط به سال 2013 که از طریق مجله غذای دارویی قابل دسترسی است، قارچ مرغ چوب حاوی ترکیباتی است که می تواند در پیشگیری و درمان سرطان سینه مفید باشد. محققان توضیح می دهند که این قارچ می تواند با رشد و تولید مثل سلول های سرطانی مبارزه کند.
عملکرد این قارچ به وسیله منابع معتبر در جهت سرکوب رشد تومور در موش های آزمایشگاهی تایید شده است. همچنین دیده شده که مرغ چوب می تواند تعداد سلول های در حال مبارزه با تومور را افزایش دهد. این موضوع نشان می دهد که به احتمال زیاد مصرف خوراکی آن در مدیریت سرطان در انسان موثر خواهد بود.
طبق پژوهشی دیگر این قارچ در انهدام سلول های سرطانی انسانی بسیار مفید بوده است. در این مطالعه عصاره قارچ به همراه پروتئینی مصرف شد که خود با سرطان مبارزه می کند و مرغ چوب موفق شد اثربخشی پروتئین را به طرز معنا داری افزایش دهد.
تاثیر قارچ مرغ چوب بر کلسترول
در مطالعه‌ ای که توسط مجله Oleo Science به چاپ رسیده است، محققان دریافتند که عصاره پودر قارچ مرغ چوب سطح کلسترول را در موش‌ های آزمایشگاهی کاهش می‌ دهد. همچنین نشان داده شد که این قارچ سطح اسیدهای چرب تامین کننده انرژی را بالا می برد. به همین دلیل دانشمندان احتمال می دهند که خوردن قارچ مورد نظر به حفظ سلامت عروق کمک کند.
تاثیر قارچ مرغ چوب بر دیابت نوع 2
نتایج مطالعه دیگری در سال 2015 که از طریق مرکز ملی اطلاعات زیست فناوری آمریکا در اختیار علاقه مندان قرار گرفته است، نشان داد که قارچ نام برده می تواند تاثیر مثبتی بر موش های مبتلا به دیابت نوع 2 داشته باشد. طی مطالعه، مصرف قارچ توانست سطح گلوکز را در خصوص موش‌ های آزمایشگاهی کاهش دهد. این نتایج به پتانسیل قارچ برای درمان دیابت نوع 2 در انسان اشاره دارد.
قارچ مرغ چوب همچنین ممکن است در درمان مشکلات زیر نیز مفید واقع شود:
- ویروس های سرماخوردگی و آنفلوانزا
- فشار خون بالا
- عملکرد سیستم ایمنی
- عوارض جانبی شیمی درمانی
امروزه انواع مکمل های حاوی این قارچ جادویی در داروخانه های سراسر کشور موجود هستند. البته قارچ پودر شده را هم می توان از عطاری ها تهیه کرد.

احتياطات مصرف 
مصرف خوراکی قارچ مرغ چوب به صورت تازه توصیه می شود. اگر قارچ مسن تر باشد، سختی آن می تواند فرآیند هضم را دشوار کند. از این رو پختن قارچ می تواند هضم را بهبود ببخشد. لازم به ذکر است که چنین مشکلاتی با محصولات دارویی حاوی قارچ مذکور وجود نخواهد داشت.
هرچند واکنش های آلرژیک و ناراحتی معده غیر معمول هستند، اما احتمال رخداد آنها وجود دارد. در بیشتر موارد قارچ مرغ چوب به خوبی تحمل می شود.
توجه داشته باشید که نباید فرآورده های حاوی این ترکیب طبیعی را تا دو هفته پس از اعمال جراحی مصرف کنید. همچنین اگر اختلال خونریزی دارید، بهتر است از این قارچ دوری کنید.
اگر بارداری خود را پشت سر می گذارید، در دوران شیردهی قرار دارید و یا مبتلا به بیماری های خودایمن هستید، قبل از مصرف قارچ با پزشک خود مشورت کنید.                           ",https://www.asriran.com/003UoG
833427,۱۴۰۱/۰۱/۱۵,فرهنگی/هنری,بلیت سینما تا قبل از افطار نیم‌بها شد,در جلسه روز گذشته 14 فروردین‌ماه شورای صنفی نمایش مقرر شده است که بلیت سینماهای سراسر کشور در ماه رمضان تا ساعت 19 نیم‌بها باشد.,"بلیت سینماهای کشور در ماه مبارک رمضان تا ساعت 19 نیم‌بها شد.

به گزارش ایسنا، در جلسه روز گذشته 14 فروردین‌ماه شورای صنفی نمایش مقرر شده است که بلیت سینماهای سراسر کشور در ماه رمضان تا ساعت 19 نیم‌بها باشد.
در این جلسه همچنین با موافقت اکران آنلاین فیلم «قدغن» در سامانه‌های اینترنتی موافقت شده، که البته اکران این فیلم در پلتفرم‌ها از حدود یک هفته قبل آغاز شده است.
                           ",https://www.asriran.com/003UoN
833428,۱۴۰۱/۰۱/۱۵,اجتماعی ,دستور تعطیلی نانوایی های بربری در رمضان در ماکو / می‌گویند بربری نماد صبحانه است,چندسال است که این مصوبه ابلاغ شده است، اما در اجرای آن تعلل می‌شد. اما امسال دیگر مصوبه را اجرایی کرده‌اند اما واقعا نمی‌دانم هدفشان از این موضوع چیست. ولی اعتراض‌ها خیلی زیاد شده است و گفته‌اند شاید فردا نانوایی‌های بربری را باز کنیم.,"عضو شورای شهر ماکو در آذربایجان غربی به رویداد۲۴ خبر داده که یکی از نهادها در شهرستان ماکو دستور داده چون نان بربری نماد صبحانه است، در ماه رمضان در شیفت صبح باید تعطیل باشند.
 
رویداد۲۴ نوشت: روز گذشته دادستان کل کشور اعلام کرد که با روزه‌خواری در ملاءعام باید برخورد کرد و در نامه‌ای به فرمانده نیروی انتظامی نیز برخورد با روزه‌خواران ابلاغ شد، اما ظاهرا این دستور، برای برخی بسیار خوش آمده و تا بالاترین حد آن پیش رفته‌اند؛ چنانچه خبرهای از شهرستان ماکو رسیده که نشان می‌دهد نانوایی‌های بربری با ابلاغیه ستاد امر به معروف و نهی از منکر استان، در شیفت صبح در ماه رمضان تعطیل شده‌اند، چراکه نان بربری در شهرهای آذری نماد صبحانه است!!
 
الله‌وردی حسن زاده رئیس اتحادیه نانوایان ارومیه هم خبر را تایید کرده و گفته «در ماه رمضان پخت نان لواش طبق روال قبلی از ساعت ۶ صبح تا اتمام سهمیه ادامه خواهد داشت و واحد‌های نانوایی بربری، نان روغنی و سنگک نیز موظف هستند از ساعت ۱۵ بعد از ظهر تا نیم ساعت قبل از افطار اقدام به پخت نان کنند.»
 
این یعنی پخت نان لواش ایرادی ندارد، اما نان بربری و روغنی و سنگگ ایراد دارد!! برای پیگیری ماجرا با حجت پام عضو شورای شهر ماکو گفت‌وگو کردیم. 
 
او به رویداد۲۴ می‌گوید: از روز گذشته نانوایی‌های بربری در صبح تعطیل شدند و شنیده شده چون نان بربری به نوعی نماد صبحانه است، در ماه رمضان در شیفت صبح باید تعطیل باشند. اعلام شده این ابلاغیه از سوی ستاد امر به معروف و نهی از منکر استان بوده است.
 
وی ادامه داد: من پرس و جو کردم و متوجه شدم مثل اینکه چندسال است که این مصوبه ابلاغ شده است، اما در اجرای آن تعلل می‌شد. اما امسال دیگر مصوبه را اجرایی کرده‌اند اما واقعا نمی‌دانم هدفشان از این موضوع چیست. ولی اعتراض‌ها خیلی زیاد شده است و گفته‌اند شاید فردا نانوایی‌های بربری را باز کنیم.
 
وی با بیان اینکه ممکن است این اتفاق سلیقه‌ای بوده باشد، گفت: حتی اگر سلیقه‌ای هم بوده، ولی این اتفاق اجرایی شده و هیچ نانوایی بربری از صبح باز نیست و از سوی اصناف به آن‌ها گفته‌اند به هیچ عنوان نمی‌توانید در شیفت صبح کار کنید و آن‌ها را به جریمه سنگین و پلمپ کردن نانوایی تهدید کرده‌اند.
 
عضو شورای شهر ماکو ادامه داد: مردم آنقدر به من زنگ و پیامک می‌زنند و واقعا نمی‌دانم باید چه جوابی به آنها بدهم! خیلی از مردم از اورمیه و خوی هم پیام می‌دهند و می‌گویند در آنجا هم همین وضعیت در حال اجرا است و واقعا وضعیت عجیبی است.                           ",https://www.asriran.com/003UoO
833425,۱۴۰۱/۰۱/۱۵,اجتماعی ,حرکت مهاجران افغانستانی به سمت ایران (فیلم),,کد ویدیو  دانلود    فیلم اصلی                                     ,https://www.asriran.com/003UoL
833426,۱۴۰۱/۰۱/۱۵,فرهنگی/هنری,انجمن بازیگران سینمای ایران هرگونه خشونت را محکوم کرد,قاطعانه و با تمام توان تا مجازت متخلفین در کنار شاکیان خواهد ایستاد و اجازه هیچ گونه مصلحت اندیشی و گذشت و سازش بر سر اصول و حرمت انسانی و آبرو و حیثیت سینمای شریف ایران را نخواهد داد.,"انجمن بازیگران سینمای ایران هر گونه خشونت و برخوردهای غیر اخلاقی با عوامل  سینمای ایران را محکوم کرد و از همه بازیگران بویژه زنان بازیگری که مورد خشونت و تعرض جنسی  قرار گرفته اند در خواست کرد که بدون واهمه از نام و عنوان و جایگاه افراد؛ شکایات خود را از طریق شورای  صیانت خانه سینما تا صدور و اجرای حکم پیگیری نمایند.  

به گزارش ایسنا، شورای مرکزی انجمن بازیگران سینمای ایران در واکنش به بیانیه ای که جمعی از فعالان سینما در پی برخی خشونت‌ها در پشت صحنه سینما منتشر کردند، نوشت:
""به نام خداانجمن بازیگران سینمای ایران ضمن محکوم نمودن وجود غیر قابل انکار خشونت و برخوردهای توهین آمیز و رفتارهای غیراخلاقی بویژه با زنان سینماگر؛ بر این باور است که پالایش فضای فرهنگی سینمای پر افتخار ایران و تحقق روابطی عاری از خشونت و نابرابری جنسیتی در محیط سینما امری بسیار دشوار بوده که تنها و تنها از طریق اصلاح و تقویت تشکل‌ها و انجمن های صنفی و همکاری و همفکری همه اعضا صنوف سینمایی امکان پذیر خواهد بود، بر همین اساس هیات مدیره انجمن بازیگران سینمای ایران از حضور و همکاری اعضای فرهیخته انجمن و پیشنهاد و طرح و برنامه عملی آنان برای ریشه کن ساختن هرگونه ناهنجاری در سینمای کشور صمیمانه استقبال می‌کند و از همه بازیگران بویژه زنان بازیگری که مورد خشونت و تعرض جنسی  قرار گرفته اند در خواست می‌کند بدون واهمه از نام و عنوان و جایگاه افراد؛ شکایات خود را از طریق شورای  صیانت خانه سینما تا صدور و اجرای حکم پیگیری نمایند.  
هیات مدیره انجمن بازیگران سینمای ایران اعلام می کند که قاطعانه و با تمام توان تا مجازت متخلفین در کنار شاکیان خواهد ایستاد و اجازه هیچ گونه مصلحت اندیشی و گذشت و سازش بر سر اصول و حرمت انسانی و آبرو و حیثیت سینمای شریف ایران را نخواهد داد.""
                           ",https://www.asriran.com/003UoM
833424,۱۴۰۱/۰۱/۱۵,ورزشی,معاون وزارت ورزش: ورزش زنان خانه‌دار و کودکان هیچ متولی ندارن,سینا کلهر : اگر سه میلیون ورزشکار سازمان یافته را جمعیت هدف کم کنیم، ‌ با حدود ۸۲ میلیون نفر جمعیت روبرو هستیم و باید در این زمینه برنامه‌ریزی و تخصیص اعتبار مناسب به منظور بهبود وضعیت ورزش همگانی صورت گیرد.,"معاون فرهنگی و توسعه ورزش همگانی وزارت ورزش و جوانان می‌گوید بودجه مناسب ورزش همگانی در کشور اعتباری معادل ۱۰ هزار میلیارد تومان است. این درحالی است که به گفته وی بودجه فعلی ورزش همگانی در سراسر کشور به عددی معادل ۲۰۰ میلیارد تومان می‌رسد.

سینا کلهر در گفت‌وگو با ایسنا، با اشاره به اینکه در مجموع بودجه ای که برای فدراسیون ورزش‌های همگانی با مخاطب بیش از ۸۰ میلیون میلیون نفری اختصاص می‌یابد عدد بسیار کمی است، اظهار کرد: بودجه فدراسیون ورزش‌های همگانی در سال ۱۴۰۰ معادل ۶ میلیارد تومان بوده است و شما با این اعتبار چه اقدام مطلوب و اثرگذاری می‌توانید انجام دهید؟
وی افزود: فدراسیون ورزش‌های همگانی علاوه بر اینکه مسئول ورزش همگانی است، برخی رشته‌های حرفه‌ای نظیر مینی‌فوتبال را نیز تحت پوشش دارد و در بخش اعتبارات نیازمند تحول اساسی است.
معاون فرهنگی و توسعه ورزش همگانی وزارت ورزش و جوانان با بیان اینکه نباید فدراسیون ورزش‌های همگانی را در کنار سایر فدراسیون‌ها ببینیم، خاطرنشان کرد: اعتبارات فدراسیون همگانی باید با مجموعه اعتباراتی که برای حوزه بهداشت و درمان که معادل ۱۰۰ هزار میلیارد تومان است، مقایسه شود.
برای پیشگیری هزینه می‌کنید یا درمان؟
کلهر افزود: مسئله ساده است؛ شما قصد دارید برای تندرستی هزینه ‌کنید یا درمان؟ شما هدف‌تان این است برای پیشگیری هزینه کنید یا درمان؟ برای درمان نزدیک به ۱۰۰ هزار میلیارد تومان در کشور هزینه می‌شود اما برای پیشگیری با وجود اعتبارات استانی در مجموع با اعتبارات ۲۰۰ میلیارد تومانی روبرو هستیم.
وی همچنین با اشاره به اینکه بر اساس تصمیم مجلس شورای اسلامی، با الحاق یک بند به ماده واحده لایحه بودجه ۱۴۰۱، ‌ دولت مکلف است ۲۷ صدم درصد از کل ۹ درصد مالیات بر ارزش افزوده را به منظور توسعه ورزش مدارس، ورزش همگانی، ورزش روستایی و عشایری، ورزش بانوان و زیرساخت‌های ورزشی به ویژه در حوزه معلولان و جانبازان اختصاص دهد، گفت: این مبلغ در ردیف‌های بودجه وزارت ورزش و جوانان و وزارت آموزش و پرورش در بودجه سنواتی پیش‌بینی می‌شود و پس از مبادله موافقتنامه در اختیار وزارتخانه‌ها قرار می‌گیرد.
معاون فرهنگی و توسعه ورزش همگانی وزارت ورزش و جوانان ادامه داد: همچنین امیدوار هستیم با اختصاص اعتبار از سوی سازمان برنامه و بودجه، اتفاقات خوبی در ورزش همگانی کشور رخ دهد.
۶ قشر بدون متولی در کشور
کلهر با تاکید بر اینکه اگر قرار است تحول جدی در حوزه ورزش همگانی رخ دهد، به حدود ۱۰ هزارمیلیارد تومان اعتبار نیاز داریم، اظهار کرد: در صورت تحقق چنین رقمی شاهد تحول اساسی در ورزش دانش آموزی، کارگری، زنان خانه‌دار، سالمندان و کودکان خواهیم بود.
وی با اشاره به اینکه در حوزه ورزش برای نزدیک به ۶ قشر اصلا متولی وجود ندارد، عنوان کرد: ورزش زنان خانه‌دار و کودکان هیچ متولی ندارند اگر قرار باشد ۶ قشر اصلی کشور پوشش داده شوند، حداقل اعتبار مورد نیاز حدود ۱۰ هزار میلیارد تومان است.
معاون فرهنگی و توسعه ورزش همگانی وزارت ورزش و جوانان ادامه داد: امیدوار هستیم که دولت با اراده جدی در این مسیر حرکت کند و با پذیرش مسئله و تصمیم‌گیری به این نقطه برسیم که پیشگیری در عمل باید مقدم بر درمان باشد و اگر قرار است ۱۰۰ هزار میلیارد تومان به منظور درمان هزینه شود به طور حتم نیاز است که ۱۰ هزار میلیارد تومان اعتبار برای بخش پیشگیری در نظر گرفته شود.
جمعیت هدف ۸۲ میلیون نفری!
کلهر خاطرنشان کرد: باید برای هر فردی بودجه اختصاصی برای ورزش تعلق گیرد و اگر سه میلیون ورزشکار سازمان یافته را جمعیت هدف کم کنیم، ‌ با حدود ۸۲ میلیون نفر جمعیت روبرو هستیم و باید در این زمینه برنامه‌ریزی و تخصیص اعتبار مناسب به منظور بهبود وضعیت ورزش همگانی صورت گیرد.
                           ",https://www.asriran.com/003UoK
833422,۱۴۰۱/۰۱/۱۵,فناوری و IT,تصویر جدید تلسکوپ هابل از کهکشانی با درخشندگی بسیار بالا,مسیر گرد و غباری که در سراسر NGC 7172 می‌گذرد، قلب درخشان کهکشان را پنهان می‌کند و باعث می‌شود که NGC 7172 چیزی بیش از یک کهکشان مارپیچی معمولی که از کنار دیده می‌شود، نباشد.,"تصویر این هفته از تلسکوپ فضایی هابل کهکشان غبارآلود NGC ۷۱۷۲ را نشان می‌دهد که در فاصله ۱۱۰ میلیون سال نوری از ما در صورت فلکی Piscis Austrinus (ماهی جنوبی) قرار دارد که یک کهکشان سیفرت یعنی نوعی کهکشان با نور شدید فعال است.

به گزارش  تسنیم؛ تصویر این هفته از تلسکوپ فضایی هابل کهکشان غبارآلود NGC 7172 را نشان می‌دهد که در فاصله 110 میلیون سال نوری از ما در صورت فلکی Piscis Austrinus (ماهی جنوبی) قرار دارد.
دانشمندان تلسکوپ فضایی هابل می‌گویند: مسیر گرد و غباری که در سراسر NGC 7172 می‌گذرد، قلب درخشان کهکشان را پنهان می‌کند و باعث می‌شود که NGC 7172 چیزی بیش از یک کهکشان مارپیچی معمولی که از کنار دیده می‌شود، نباشد.
با این حال، منجمان با بررسی دقیق‌تر چیزی غیرمنتظره پیدا کردند: «هنگامی که ستاره‌شناسان NGC 7172 را در سراسر طیف الکترومغناطیسی بررسی کردند، به سرعت متوجه شدند که چیزی بیشتر از آن چیزی است که به نظر می‌رسد NGC 7172 یک کهکشان سیفرت یعنی نوعی کهکشان با نور شدید فعال است.

این تصویر از تلسکوپ فضایی هابل ناسا/ESA نشان می‌دهد که گره‌های غبار تیره در قلب کهکشان مارپیچی NGC 7172 پخش شده است. این کهکشان تقریباً در فاصله 110 میلیون سال نوری از زمین در صورت فلکی Piscis Austrinus قرار دارد.
هابل اجرام مانند این کهکشان را در طول موج نور مرئی می‌بیند که همان چیزی است که چشم انسان می‌تواند ببیند. این تصویر با استفاده از دو ابزار آن یعنی دوربین پیشرفته و دوربین میدان وسیع 3 گرفته شده است.
اما برای درک بیشتر در مورد ساختار این کهکشان، لازم بود طول موج دیگری بررسی شود. در دهه 1980، ستاره‌شناسان، کهکشان را در طول موج مادون قرمز مشاهده کردند که می‌تواند از میان ابرهای غباری برای مشاهده ساختارهای زیرین آن نگاه کند. مشاهدات در این طول موج‌ها قلب درخشان کهکشان سیفرت را نشان داد.
تصویر هابل از داده‌های جمع‌آوری شده برای مطالعه هسته‌های فعال کهکشانی استفاده می‌کند، گروهی که شامل کهکشان‌های سیفرت است. هسته‌های فعال کهکشانی، نواحی درخشانی در قلب کهکشان‌ها هستند که به‌نظر می‌رسد به دلیل چگالی ستارگان در آنجا، درخشان‌تر از آن چیزی هستند که می‌توان در نظر گرفت. این مناطق می‌توانند به قدری روشن باشند که از کل بقیه کهکشان روشن‌تر باشند.
                           ",https://www.asriran.com/003UoI
833142,۱۴۰۱/۰۱/۱۵,عمومی,این هرم از بالا چگونه دیده می شود (تست تصویری چالش مغز),,"بخش بصری و فضایی مغزتان را به کار بگیرید و بگویید اگر از بالای این هرم بدان نگاه کنید، چه شکلی دیده می شود؟

 
.
.
.
.
.
.
.
.
.
.
.
.
.
.
.
.
.
.
.
.
.
.
.توانستید؟ در چند ثانیه؟
                            ",https://www.asriran.com/003Ujm
833419,۱۴۰۱/۰۱/۱۵,بین الملل,ضرر مالی هنگفت ویل اسمیت از یک سیلی,"کمپانی فیلم‌سازی نت‌فلیکس قرار بود تازە‌ترین پروژه سینمایی خود تحت عنوان ""Fast and Loose"" را با بازی ویل اسمیت به روی صحنه ببرد. اما رفتار خشونت‌بار و بهت‌آور ویل اسمیت با کریس راک در جریان مراسم اسکار باعث شد تا این کمپانی پروژه ساخت فیلم را به حالت تعلیق دربیاورد.","لیست عواقب سیلی اسمیت، مدام در حال بلندتر شدن است. یکی دیگر از پروژه‌های کە او قرار بود در ساخت آن نقش آفرینی کند، فیلم ""Bad Boys ۴"" بود. قرار بود فیلم توسط سونی پیکچرز ساختە شود و در سال ٢٠٢٢ در سرویس سینمای خانگی اپل‌پلاس جای بگیرد.
ویل اسمیت می‌بایست ۴٠ صفحه از فیلم‌نامه این اثر را بعد از مراسم اسکاردریافت می‌کرد اما خبرها حاکی است کە سونی این پروژه را متوقف کردە است.
این چهارمین قسمت از مجموعه ""پسران بد"" بود که قرار بود اسمیت یک بار دیگر در آن با مارتین لارنس به ایفای نقش بپردازد.
عواقب رفتار خشونت‌بار ویل‌ اسمیت به تدریج نمایان می‌شود. دو غول صنعت فیلم‌سازی پروژه‌های مشترک خود با برنده جایزه بهترین بازیگر مرد سال را به حالت تعلیق در آوردند. آکادمی اسکار نیز گفته که رسیدگی به ماجرا ادامه دارد.
کمپانی فیلم‌سازی نت‌فلیکس قرار بود تازە‌ترین پروژه سینمایی خود تحت عنوان ""Fast and Loose"" را با بازی ویل اسمیت به روی صحنه ببرد. اما رفتار خشونت‌بار و بهت‌آور ویل اسمیت با کریس راک در جریان مراسم اسکار باعث شد تا این کمپانی پروژه ساخت فیلم را به حالت تعلیق دربیاورد.
این فیلم روایت رئیس یک باند مافیا بود، که پس از یک سوقصد حافظه خود را از دست می‌دهد. او با کنار هم گذاشتن سرنخ‌ها متوجه می‌شود که هویت دوگانه دارد: از یک سو رئیس باندی خلافکار و از سوی دیگر مامور سازمان سیا است.
در جریان نود و چهارمین مراسم اسکار کریس راک، کمدین آمریکایی و مجری مراسم با جِیدا پینکت، همسر ویل اسمیت که موهای سرش را به دلیل بیماری آلوپسی (طاسی موضعی) از دست دادە شوخی کرد.
ویل اسمیت به روی سن رفت و به او سیلی زد. او در حالی کە برگشت و روی صندلی‌اش نشست با صدای بلند و همراه با فحاشی از راک خواست اسم همسرش را به زبان نیاورد.
اسمیت دقایقی بعد جایزه اسکار بهترین بازیگر مرد سال را برای بازی در فیلم ""شاه ریچارد"" دریافت کرد. او بعدا در یک بیانیە بابت رفتارش معذرت خواهی کرد. اما معذرت خواهی او کمپانی‌های فیلم‌سازی را قانع نکرده است.
آکادمی اسکار ضمن پذیرش استعفای اسمیت، اعلام کرده کە روند توبیخ او ادامه خواهد یافت.
منبع: دویچه وله                           ",https://www.asriran.com/003UoF
833417,۱۴۰۱/۰۱/۱۵,اخبار سلامت,آغاز تزریق واکسن کرونای فایزر به کودکان در انگلیس,کارشناسان انگلیسی اظهار داشتند: تزریق این واکسن بی خطر و بسیار موثر است چرا که تاکنون در کشورهای دیگر نیز از این واکسن برای کودکان استفاده شده است.,"کارشناسان بهداشتیِ‌ انگلیس از آغاز واکسیناسیون کودکان پنج تا ۱۱ ساله علیه کروناویروس در این کشور خبر دادند.

به گزارش ایسنا، پنج میلیون کودک انگلیسی که بین پنج تا ۱۱ سال دارند از امروز در برابر کروناویروس واکسینه می‌شوند.
بر همین اساس قرار است دو دُز از واکسن کرونای فایزر در فاصله حداقل ۱۲ هفته به این کودکان تزریق شود.
مسئولان برنامه واکسیناسیون سرویس سلامت همگانی انگلیس تاکید کردند که واکسیناسیون همچنان بهترین عامل دفاعی در برابر کروناویروس است. هرچند برخی از مردم این کشور معتقدند که چگونگی زندگی با ویروس را فرا گرفته اند و اکنون برنامه ای برای واکسیناسیون کودکان خود ندارند.
به گزارش اسکای نیوز، کارشناسان انگلیسی اظهار داشتند: تزریق این واکسن بی خطر و بسیار موثر است چرا که تاکنون در کشورهای دیگر نیز از این واکسن برای کودکان استفاده شده است.
                           ",https://www.asriran.com/003UoD
833414,۱۴۰۱/۰۱/۱۵,فرهنگی/هنری,روایت هوشنگ ابتهاج از ربنای شجریان (فیلم),روایت هوشنگ ابتهاج (سایه) از ربنای محمدرضا شجریان را ببینید.,کد ویدیو  دانلود    فیلم اصلی                                     ,https://www.asriran.com/003UoA
833412,۱۴۰۱/۰۱/۱۵,اجتماعی ,خوزستان/فرمانداری دزپارت: گهواره‌ای برای سیم بکسل محل تردد اهالی روستای خواجه انور تامین ‌می‌شود,مقرر شد از محل اعتبارات عشایر و بحران استان چهار محال و بختیاری و با همکاری خوزستان، گهواره‌ای روی این سیم بکسل برای تردد در این مسیر تامین شود.,"سرپرست فرمانداری دزپارت در مورد عبور اهالی دو روستا با سیم بکسل از روی رودخانه توضیحاتی ارائه داد.

مجید رحمانی در خصوص تردد اهلی خواجه انور شهرستان دزپارت با سیم بکسل از روی رودخانه اظهار کرد: دو روستای سر صحرا و خواجه انور از توابع شهرستان دزپارت در ارتفاع ۲ هزار و ۶۰۰ متر از سطح دریا قرار دارند و جمعیت این دو روستا ۳۰ تا ۵۰ خانوار است.
به گزارش ایسنا، وی افزود: در فصل زمستان به دلیل کوهستانی و برف بودن این روستاها، راه ارتباطی این روستا به مدت دو ماه بسته می‌شود و در صورت استمرار بارش برف بازگشایی مسیر زمان می‌برد.
سرپرست فرمانداری دزپارت گفت: در این بازه زمانی اهالی روستا مجبور هستند از این مسیر (با سیم بکسل از روی رودخانه) عبور کنند.
رحمانی که در یک برنامه تلویزیونی صحبت می‌کرد، افزود: این مسیر فرعی با استان چهار محال و بختیاری در بخش میانکوه شهرستان اردل هم‌مرز است.
هفته گذشته فرماندار شهرستان اردل، مدیرکل مدیریت بحران استانداری و مدیر بنیاد مسکن استان چهارمحال و بختیاری از این مسیر بازدید کردند و مقرر شد از محل اعتبارات عشایر و بحران استان چهار محال و بختیاری و با همکاری خوزستان، گهواره‌ای روی این سیم بکسل برای تردد در این مسیر تامین شود.
امیدواریم با مشارکت دو فرمانداری به زودی این مشکل رفع شود.
                           ",https://www.asriran.com/003Uo8
833405,۱۴۰۱/۰۱/۱۵,فرهنگی/هنری,رضا براهنی؛ مختلف‌الاضلاع نقد، زبان، شعر و سیاست,رضا براهنی منتقد پاره‌ای سیاست‌های جمهوری اسلامی اما هوادار اصل انقلاب ضد سلطنتی 57 بود ... او یکی از اهداف قتل‌های زنجیره‌ای در دهۀ 70 بود.,"عصر ایران؛ مهرداد خدیر- درگذشت دکتر رضا براهنی- نویسنده، مترجم، شاعر و مهم‌ترین وجه اعتبار و اشتهار: پایه‌گذار نقد مدرن ادبی- در میانۀ تعطیلات نوروزی رخ داد اما همین تقارن، مجال نوشتن دربارۀ او را در ساعاتی پس از انتشارِ خبر، نداد.
به دو سبب: نخست این‌که در سفر امکان تمرکز لازم فراهم نبود و بیم آن بود حق مطلب ادا نشود چرا که داستان، فراتر از آن است که بگویی نویسنده و شاعری دور از وطن و در کهن‌سالی و در پی یک دورۀ سختِ ابتلا به فراموشی چشم از جهان بسته که رضا براهنی یک نام پرآوازه و یک مختلف‌الاضلاع بود و دوم از آن رو که قصد داشتم بخش‌هایی از نوشته‌های خود او و فرزند هنرمندش -اکتای- را نقل کنم در حالی که مجلات در تهران بود و خواندنی‌ترین و حسی‌ترین نوشته دربارۀ رضا براهنی بی‌گمان روایت اکتای براهنی است که چهار سال و چهار ماه پیش - دی 96- در ماهنامۀ «تجربه» به چاپ رسید.
همان شماره که جلد هم به تصویر رضا براهنی اختصاص دارد با طرحی زیبا از بزرگهمر حسین‌پور. (در مجلات نوروزی 1401 البته بزرگمهر حسین‌پور را چندان پرکار ندیدیم و امضای هادی حیدری بود پای طرح تصاویر فروغ فرخ‌زاد، ابوالحسن بنی‌صدر و حسین بشیریه در جلد اندیشۀ پویا، آگاهی‌نو و سیاست‌نامه):

   اکتای که خود به عنوان کارگردان و فیلم‌ساز شناخته شده است در پی سفر به ایران برای ساخت فیلم و بازگشت به کانادا  چنین روایت می‌کند:
«با مادر و برادرانم از فرودگاه به خانه می‌رویم. پدرم روی صندلی چرخ‌دار نشسته، من می‌روم جلوش و می‌ایستم. پدرم به من نگاه غریبانه‌ای می‌کند. من به او نگاه می‌کنم.
مادرم جلو می‌آید. باز هم شیطنت او ادامه دارد: "" اگه گفتی کیه؟"". پدرم می‌گوید: ""می‌شناسم"" و مادرم می‌گوید: بگو. پدرم می‌گوید: ""فکر می‌کنم از همسایه‌های قدیم‌مون باشه"". گریه را قورت می‌دهم و کلاه از سر برمی‌دارم. اشک به چشم دارم.
یک دفعه پدرم نگاهی سر از شوق می‌کند. انگار چیزی به یادش آمده. سعی می‌کند به یاد بیاورد و ناگهان به من اشاره می‌کند و جملۀ عجیبی می‌گوید: ""آه، ساناز! این که رضا براهنی‌یه!"" طوری این جمله را ادا می‌کند که انگار خودش هیچ‌کس نیست و یک طرفدار رضا براهنی است و حالا یک دفعه رضا براهنی به خانۀ او آمده است و ما ساکنِ گذشته‌ایم. او تنها مادرم را درست و دقیق می‌شناسد. این قدرت عشق است یا ایمان؟ معلوم نیست.
مادرم مثل کودکی با او برخورد می کند. نازش را می‌کشد. وقتی وارد اناق می‌شود سر به سرش می‌گذارد و پدرم را می‌بوسد و پدرم می‌گوید: ""تو رو خدا یکی دیگه!"" در آن لحظۀ بخصوص این مادر است که محکم می‌گوید: ""بابا پسرته! اکتای. از ایران اومده کانادا تا تو رو ببینه. پسرت!"". پدرم اشک می ریزد. من به پاهاش زیر ویلچر می‌افتم و گریه می‌کنم. مادرم گریه می‌کند. همه گریه می‌کنیم. حالا من رضا براهنی هستم و او پیرمردی روی ویلچر.»
نویسنده، منتقد، مترجم، شاعر و فعال سیاسی پیش از انقلاب که به زندان هم افتاد و اعتراف اجباری را با افشای شکنجه در زندان‌ها جبران کرد در سال‌های آخر عمر فراموشی گرفت و برخی اظهارنظرهای ویرایش نشده در این سال‌ها را باید به همین حساب منظور کرد اما در 1401 خورشیدی درگذشت در حالی که چه بسا 25 سالی قبل‌تر نسخۀ او را سعید امامی می‌پیچید هم او که خود در 1378 از دنیا رفت.
در روزهایی که رضا براهنی درگذشت علیِ رضاقلی نویسندۀ «جامعه‌شناسی نخبه‌کُشی» هم درگذشت و مردمان در قاب تلویزیون دیدند که علی دایی به عنوان نمایندۀ فوتبال ایران در قرعه‌کشی جام جهانی فوتبال شرکت می‌کند اما در کشور خود مجال فعالیت در فوتبال را ندارد. مجری جوان هم که نخواست یا نتوانست یا اجازه نداشت با او گفت‌و‌گو کند و تنها عبارت ""علی دایی عزیز"" را بر زبان می‌آورد به جای یک رانده شدۀ دیگر نشسته است.
ربط این اشارات برای آن است که بگویم وقتی علی دایی و عادل فردوسی‌پور غیر سیاسی از فوتبال و رسانه رانده شده‌اند رانده شدن رضا براهنی با کله‌ای که به واقع بوی قورمه سبزی می‌داد جای شگفتی نداشت هر چند که در کانادا رییس انجمن قلم این کشور شد.
رضا براهنی منتقد پاره‌ای سیاست‌های جمهوری اسلامی اما هوادار اصل انقلاب ضد سلطنتی 57 بود و با این که یکی از اهداف قتل‌های زنجیره‌ای در دهۀ 70 بود و ناچار از جلای وطن شد سلطنت طلبان و براندازان به او می‌تاختند چون ضد سلطنت بود و مجموعه شعر «ظل‌الله» و رمان «رازهای سرزمین من» را با همین نگاه سروده و نوشته است و خاصه مقدمۀ طولانی ظل‌الله.
شاید اگر در دهۀ 50 بازداشت نمی‌شد و برای واداشتن او به اعتراف آن‌قدر تحت فشار قرار نمی‌گرفت پس از مهاجرت تمام همت خود را صرف افشای نقض حقوق بشر در زندان های شاه نمی‌کرد.
او البته بعد از انقلاب هم به زندان افتاد اما شهرت او به خاطر نوشته‌های او در دورۀ زندان رژیم شاه است؛ آن قدر که جوایز متعدد روزنامه‌نگاری و حقوق بشر گرفت و شاه در گقت‌و‌گو با خبرنگاران خارجی به نام او حساسیت نشان می‌داد.
یک روشنفکر اهل قلم با تسلط به زبان انگلیسی و در حد استادی دانشگاه و تخصص در نقد ادبی که از بالاترین مهارت‌ها در جهان ادبیات است و در ایران تا قبل او به نام فرزانۀ یگانه‌ای چون عبدالحسین زرین‌کوب سند خورده بود، تبلیغات رژیم دربارۀ توسعه و پیشرفت را با اشارات حقوق بشری به سخره می‌گرفت و کار به جایی رسید که شاه در یکی از مصاحبه ها برای تخریب او گفت: اصلا آدم خودمان بود منتها چون رضایت او جلب نشد علیه ما صحبت می‌کند! -[ این جملۀ اخیر را قبلا نخوانده بودم و در سخنان دکتر سروش دربارۀ دکتر براهنی شنیدم.]
هر چند که اگر هم به فرض چنین بود - که نبود- از فضیلت او می‌کاست و برای دستگاه ساواک افتخاری به حساب نمی‌آمد.رضا براهنی البته شاعر هم بود اما نه مثل شاملو که شعر مهم ترین وجه او باشد.
فرزام حسینی مهر پارسال در تخصصی ترین مجلۀ شعر (وزن دنیا) از دکتر براهنی به عنوان «مناقشه برانگیزترین چهرۀ شعر معاصر ایران در دهه 70 خورشیدی» یاد کرد و نوشت:
«‌در دهۀ 40 رضا براهنی 5 دفتر شعر منتنشر کرد اما آن قدر که نقدهای او بر شعر فارسی تأثر گذاشت شعر او خوانده نشد. زبان ضد شعر او در مجموعۀ «ظل الله» در دهۀ 50 و «اسماعیل» در دهۀ 60 جنجال برانگیخت اما «خطاب به پروانه‌ها» با مؤخرۀ «چرا من دیگر شاعر نیمایی نیستم» در سال 74 از فصل متفاوت و تازه ای در شعر او خبر می داد و چند سال بعد هم کارگاهی ادبی در زیر زمین خانه‌اش دربارۀ شعر و قصه و نظریۀ ادبی برگزار می‌کرد.»
استاد رانده شده از دانشگاه در دهۀ 70 خورشیدی در زیر زمین خانه کارگاه ادبی برگزار می‌کند اما در خیابان می‌ترسیده که بلایی بر سر او بیاید و ترک وطن می‌کند و در قاره‌ای دیگر دوباره می‌شکوفد تا 20 سالی بعدتر که در نهایت به ورطۀ فراموشی بیفتد.
در این چند روز اما آن قدر که برخی رسانه‌های برانداز سعی در تخطئۀ او داشتند در داخل و اصول‌گرایان رادیکال کاری با او نداشتند و خبر درگذشت را با معرفی آثار مهم منتشر کردند.
   رضا براهنی در «خاطرات زندان» می‌نویسد:
  «‌مرا 20 شهریور 1352 از وسط خیابان ربودند و رفتیم به خانه‌ام. آن جا ظرف یک ساعت همه چیز را زیرو رو و تکه‌تکه کردند، بعد کشان‌کشان از پله ها بردندم پایین و جاگیر شدیم توی ماشینی. دو نفر جلو نشستند و دو نفر دیگر هر کدام یک طرفم. تقریبا نیم ساعتی توی ماشین بودیم . مسیرمان به سمت مرکز شهر بود. این را می‌توانم بگویم چون سرپایینی می‌رفتیم و با این که چشم‌بند به من زده بودند مشخص بود که داریم سرپایینی می‌رویم. بردند به زندانی که بعدا فهمیدم "" کمیتۀ مشترک ضد خرابکاری"" ساواک است و یکی از چند چند جایی که در تهران شکنجه‌گاه زندانیان بود. قصۀ دستگیری و شکنجۀ روز نخست را در مقدمۀ ""ظل‌الله"" آورده‌ام و اینجا خاطرات باقی روزها را می‌آورم»:

     -«از بازجو می‌پرسم می شه بفرمایید اسم شما چیه؟ می‌گوید: اینجا ما سؤال می‌کنیم جواب نمی‌دهیم... بعدتر اسم او را می‌فهمم. سربازجوست و مشهور به دکتر مصطفوی. همۀ بازجوها و شکنجه‌گرها به خودشان می‌گویند دکتر و گاهی هم مهندس. کاربلدهایی حرفه‌ای‌اند.»    روایت او در «خاطرات زندان» به قدری تکان‌دهنده است که به رغم نثر روان و سرراست آن در پایان هر بند باید کمی درنگ کنی چون نفس‌گیر است.
     یک‌جا بازجو از براهنی می‌پرسد: در آمریکا چه می‌کردی و وقتی پاسخ می‌دهد ادبیات درس می‌دادم، بازجو سؤال می‌کند ادبیات فارسی را به آمریکایی‌ها درس می‌دادی؟ براهنی می‌گوید: ادبیات فارسی نه، دکتری من در ادبیات انگلیسی است و ادبیات انگلیسی درس می‌دادم و بازجو می‌گوید: دروغ می‌گویی. تو به آمریکایی‌های انگلیسی زبان، ادبیات انگلیسی درس می‌دادی؟!   براهنی توضیح می‌دهد دانستن زبان به معنی آشنایی با ادبیات آن زبان نیست. همچنان که به فارسی‌زبان‌ها هم ادبیات فارسی درس می‌دهند و من در آمریکا ادبیات انگلیسی درس می‌دادم و شروع می کنند با انگلیسی دست و پا شکسته با او انگلیسی صحبت کردن تا ببینند بلد است یا نه!
     بازتاب مردمی بازداشت رضا براهنی قطعا مانند دکتر شریعتی نبود اما بر خلاف شریعتی که پس از خروج از ایران چندان سر و صدا نکرد براهنی برای آن که تمام شایعات مربوط به کوتاه آمدن و اعتراف اجباری را خنثی کند توجه جهان به زندان‌ها و وضع حقوق بشر در ایران را برانگیخت تا بعدها یکی از سران رژیم پهلوی در خاطرات خود بنویسد:
   ""آن قدر سرگرم امثال شریعتی و براهنی روشنفکر بودیم که از روحانیون و مذهبی‌ها غفلت کردیم و هر چه فکر می‌کنم نمی‌فهمم چه اصراری بود امثال گلسرخی و براهنی را بگیرند تا ثابت کنند مخالفان با کمونیست‌ها سر وسِر دارند.""  براهنی قلم بسیار تند و تیزی داشت و یکی از مقاله‌نویسان حرفه‌ای مطبوعات و روزنامه‌نگاری توانا هم به شمار می‌آمد چندان که تا نام او را می‌شنوم به یاد مقالۀ بسیار مشهور روزنامۀ کیهان در سال 58 با این تیتر می‌افتم: «‌آقای قطب‌زاده! عشق، عاشقان را جام‌جم شما را»...
                                                                        ***************  با این همه بهترین راه برای آشنایی با نویسنده و مهارت‌ها و توصیفات او کلمات خود اوست. پس ببینید تبریز را چگونه روایت
می‌کند: 
    «آن‌هایی که مرا خوب نمی‌شناسند گمان می‌کنند که من یک نفرم، و به تبع آن فکر می‌کنند که تبریز من هم یک شهر است.
   آن اوایل نزدیک‌تر از آن بود که ببینمش. بخشی از خودم بود و نه هنوز به صورت تجزیه‌شده به دو بخش محیط و من. البته بادهای پائیزی‌اش بود که خاک را بی‌رحمانه توی چشم می‌پاشید و برف زمستان‌های سختش که وقتی درِ خانه را باز می‌کردی سینه به سینه‌ات ایستاده بود. یا تو خیلی کوتاه بودی یا برف، سرکش و بلند.
    و بعد یکی راه می‌افتاد با پارو و راهی باز می‌کرد تا تو از درِ خانه و کوچۀ باریک می‌رسیدی به بازارچه؛ و از مدرسه که برمی‌گشتی نور چشم نداشتی، که آفتاب روی برف نگاه تو را از تو ربوده بود. اما فاصله‌ای در کار نبود تا آدم بتواند فاصله بگیرد و ببیند و بگوید: این ارک علیشاه، این مسجد کبود، این باغ گلستان، این گجیل، این شنبه غازان، این سید حمزه، این صاحب الامر، این عون ابن علی (آینالی) و الی آخر.
   بعدها فهمیدم که چه ظلمی به شهر می‌کرده‌ام. فقط بوها بودند، و بعضی حرکت‌ها. مثلاً موقعی که ایستاده بودم بالای گود، صبح زود، جلو مغازۀ پسرخالۀ پدرم، علی اکبر، که هم رضایت‌نامه برای مدرسۀ ما می‌نوشت و هم کفن‌های مرده‌هایی را که روانۀ قبرستان «شاوا» بودند، تحویل صاحبان مرده می‌داد.
  خب! احساسی که من داشتم این بود که این‌ها یعنی همین. و یا مثلاً وقتی که کوچولوی کوچولو بودم، اندازۀ میخچۀ کف پای پدر، و همان‌قدر هم موذی، که از «قونقاباشی» تا «وازال» صبح زود با برادر بزرگم و پدرم می‌رفتم.
  پدر در «وازال» در کارخانۀ چای کار می‌کرد و از طرف مدیر کارخانه مأموریت بسیار مشمئزکننده‌ای هم داشت و به حالتی عذرخواه موقع تعطیلی کارخانه دم در می‌ایستاد و دست به جیب‌ کارگرها می‌زد تا مبادا آن‌ها چای دزدیده باشند. 
    از آنجا که بیرون می‌آمدیم دشت، گسترده بود که می‌رفت تا «لاله» و «راواسان»، که بعدها زیبایی همه‌شان، هم برکه‌ها و هم آن درخت‌های بادام و زردآلو و اَمرود و سیب رفتند توی شکمِ راهِ کمربندی و یا شکم قبرستانِ تازۀ «وادی رحمت» که حالا اگر از بالای قبر پدر زنم در همان وسط‌های ردیف چهارده قبرها نگاه کنید آن پایین، تقریباً بقایای همان کارخانۀ چای مخلوط‌کنی ۱۳۲۰ را می‌بینید و بعد ماشین‌سازی و تراکتورسازی و آن دورترها-خیلی دورتر- خانه‌های سازمانی و شاید حتی جادۀ  دوطرفه و سراسر «نصف راه» هم آن دوره و هم این دوره را...
   از همین راه بود که شخصیت‌های رازهای سرزمین من برای رساندن خود به پایان رمان، راه «کندوان» را در پیش گرفتند، برای رسیدن به سرخاک «تهمینۀ ناصری» اسفندیار و سهراب و ناصر از‌دست‌داده، که در پای آن کلبه‌های عمودی و خوف‌ناک و طبیعی که درست از سینۀ کوه روییده‌اند، در آخرین صفحات آن رمان خفته است.
   بعدها، همین چند سال پیش، شنیدم که مردم واقعاً برای زیارت تربت «تهمینه» ــ گمان کرده‌اند واقعیت داشته ــ به زیر پای آن مجسمه‌های معجزۀ کوه می‌روند؛ در حالی که انتقال تهمینۀ «سمنگان» شاهنامۀ هزار سال پیش، آن هم فقط بر روی کاغذ، صورت گرفته است.    در اینجا هم انگار مردم، دنبال مخفی‌گاه‌های کهن می‌گردند. ولی «نصف راه» هست، از همان‌جا، و درست از بیخ گوش «لاله» و «راواسان» -دِهِ زادگاه مادرم-، حالا هم جادۀ بزرگ به طرف «اَسکو»ی «سردرود» کج می‌شود و ناگهان باغ‌های اطراف، آن پایین‌ها، و آن بالاها، همه رنگ طلا...این جاها پائیز زودتر می‌رسد. 
  انگور را می‌چینند و پاییز می‌رسد، و گاهی هنوز نچیده‌اند که می‌رسد. حالا بادی که در میان شاخه‌های درخت‌ها می‌پیچد، انگار گوشواره‌های طلا را زیر هزاران گوش نامرئی تکان می‌دهد. دورتر، دریای لیره‌های طلاست. آسمان، آبی روشن...، تکه ابرها، بی‌شکل و بی‌قواره...»                           ",https://www.asriran.com/003Uo1
833410,۱۴۰۱/۰۱/۱۵,فرهنگی/هنری,«زالاوا» در چند رویداد بین‌المللی,این فیلم از ۲۵ فوریه تا ۱۳ مارس در جشنواره بین‌المللی فیلم یک جهان ولز موسوم به (Wow Film Festival) به نمایش درآمد.,"فیلم سینمایی «زالاوا» در ماه‌ گذشته با حضور در چند جشنواره فیلم اروپایی و آمریکایی، به مسیر خود در عرصه جهانی ادامه داد.

به گزارش ایسنا، فیلم سینمایی «زالاوا» به کارگردانی ارسلان امیری و تهیه‌کنندگی سمیرا و روح‌الله برادری با ادامه حضور در جشنواره‌های جهانی، در ماه گذشته در چندین رویداد در کشورهای آمریکا، ولز و آلمان به نمایش درآمده است.
این فیلم از ۲۵ فوریه تا ۱۳ مارس در جشنواره بین‌المللی فیلم یک جهان ولز موسوم به (Wow Film Festival) به نمایش درآمد.
همچنین، انجمن فیلم آمریکا AFI ، در روزهای ۸ و ۱۰ مارس با دو نمایش اختصاصی میزبان فیلم «زالاوا» بود و در ماه پیش‌رو نیز، در جشنواره بین‌المللی فیلم استانبول از ۸ تا ۱۹ آوریل در بخش «منطقه مین‌گذاری شده» همراه با منتخبی از فیلم‌های برتر یک سال اخیر در ژانر وحشت بومی به نمایش در می‌آید.
از دیگر عرصه‌های جهانی که «زالاوا» در آنها حضور داشته، جشنواره ژانر «Fantasy Flm Fest» آلمان است که از ۳۰ مارس تا ۷ آوریل، ۱۷ فیلم‌ ژانری منتخب جشنواره‌های جهانی را، در سانس‌های شبانه در هفت شهر فرانکفورت، هامبورگ، کلن، مونشن، برلین، نورنبرگ و اشتوتگارت، نمایش می‌دهد. ‌نوید پورفرج، پوریا رحیمی‌سام، هدی زین‌العابدین، باسط رضایی، شاهو رستمی، فریدون حامدی، مهسا حجازی، لیلا بگی و آذین کنعانی در «زالاوا» نقش‌آفرینی کرده‌اند که قرار است با برنامه‌ریزی‌های صورت گرفته بزودی در سینماهای کشور اکران شود.
                           ",https://www.asriran.com/003Uo6
833415,۱۴۰۱/۰۱/۱۵,سیاسی,نماینده اهواز: نگران تنش آبی در خوزستان هستیم,ین مساله یک کلاه بسیار بزرگ است که در دولت‌های مختلف بر سر مردم خوزستان گذاشته شده و به اسم مردم خوزستان آب پشت سدها نگه داشته می‌شود اما در اصل این آب برای تولید برق و کنترل شرایط پایدار برق در استان و کشور است.,"نماینده مردم اهواز در مجلس شورای اسلامی گفت: سال گذشته تنش آبی در خوزستان باعث ضرر مالی و جانی برای مردم خوزستان شد.

مجتبی یوسفی در گفت و گو با ایسنا، اظهار کرد: از سال گذشته تاکنون هیچ اقدامی در حوزه اجرا برای اصلاح برخی مسایل مرتبط با بحث تامین آب کشاورزی در خوزستان، انجام نشده است.
وی افزود: سال گذشته تنش آبی در خوزستان باعث ضرر مالی و جانی برای مردم خوزستان شد.
نماینده مردم اهواز در مجلس شورای اسلامی با بیان اینکه نگران این مساله و تنش آبی در خوزستان هستیم، عنوان کرد: مسئولان کشوری باید در اسرع وقت اقداماتی را برای حل این مسایل انجام دهند تا مشکلات کشاورزان و مردم خوزستان کاهش یابد.
یوسفی ادامه داد: بخش قابل توجهی از آب پشت سدهای خوزستان برای تولید ۷۵۰۰ مگاوات برق توسط نیروگاه‌های برق آبی نگه داشته می‌شود و در زمانی رهاسازی می‌شود که دیگر به کار کشاورزان نمی‌آید.
وی افزود: این مساله یک کلاه بسیار بزرگ است که در دولت‌های مختلف بر سر مردم خوزستان گذاشته شده و به اسم مردم خوزستان آب پشت سدها نگه داشته می‌شود اما در اصل این آب برای تولید برق و کنترل شرایط پایدار برق در استان و کشور است.
نماینده مردم اهواز در مجلس شورای اسلامی عنوان کرد: این مساله در حالی اتفاق می‌افتد که اگر در خوزستان نیروگاه‌های حرارتی و سیکل ترکیبی وجود داشت دیگر نیاز به نگهداری حجم بالایی از آب در پشت سدها نبود.
یوسفی با بیان اینکه در سال‌های اخیر کشاورزان با سختی حق آبه مورد نیاز کشت را تامین می‌کنند و معیشتشان را می‌گذرانند، تصریح کرد: باید پروژه‌های احداث نیروگاه‌های حرارتی و سیکل ترکیبی در خوزستان مثل دیگر استان‌ها مورد توجه قرار گیرد و به سرعت اجرایی شود تا بتوان از آب خوزستان برای مصارفی از جمله کشاورزی و حل مشکلات تنش آبی استفاده کرد.
وی ادامه داد: نیروگاه‌هایی که قرار بوده در خوزستان اجرایی شوند، باید هرچه سریع‌تر توسط دولت ساخته شوند تا علاوه بر حل مشکل افت ولتاژ در خوزستان، شاهد استفاده از آب پشت سدها برای حل مشکلات آبی خوزستان باشیم.
                           ",https://www.asriran.com/003UoB
833407,۱۴۰۱/۰۱/۱۵,اجتماعی ,افطار در میدان تایمز نیویورک (فیلم),شبکه تلویزیونی سی بی اس آمریکا گزارش داد صدها نفر در میدان تایمز محله منهتن شهر نیویورک گرد هم آمدند تا آغاز ماه رمضان را جشن بگیرند.,کد ویدیو  دانلود    فیلم اصلی                                     ,https://www.asriran.com/003Uo3
833409,۱۴۰۱/۰۱/۱۵,فرهنگی/هنری,«دشت خاموش» اکران آنلاین شد,این فیلم سینمایی که تاکنون در بیش از ۳۰ جشنواره بین‌المللی حضور داشته است، برنده جوایزی از جمله تندیس شیر بهترین فیلم بخش افق‌ها از فستیوال ونیز سال ۲۰۲۰ است.,"فیلم سینمایی «دشت خاموش» به کارگردانی احمد بهرامی به اکران آنلاین پلتفرم فیلیمو پیوست. 

به گزارش ایسنا به نقل از روابط عمومی پروژه، فیلم سینمایی «دشت خاموش» به کارگردانی احمد بهرامی و تهیه‌کنندگی سعید بشیری پس از اکران در سینماهای «هنروتجربه» و موفقیت در جشنواره‌های مختلف خارجی به مدت یک ماه و تا نیمه اردیبهشت در پلتفرم فیلیمو به صورت آنلاین اکران شده است. 
این فیلم مدتی پیش در آخرین حضور بین‌المللی خود در شهر لس‌آنجلس به نمایش درآمد و با حضور کارگردان نقد و بررسی ‌شد.
پخش بین‌المللی «دشت خاموش» که به زندگی و کار چند خانواده کارگری با کارفرمای خود می‌پردازد، برعهده شرکت پرشین فیلم به مدیریت علی قاسمی است.
این فیلم سینمایی که تاکنون در بیش از ۳۰ جشنواره بین‌المللی حضور داشته است، برنده جوایزی از جمله تندیس شیر بهترین فیلم بخش افق‌ها از فستیوال ونیز سال ۲۰۲۰، تندیس بهترین فیلم از فستیوال هنگ کنگ سال ۲۰۲۱، تندیس بهترین بازیگر مرد برای علی باقری از فستیوال هنگ کنگ سال ۲۰۲۱، بهترین تدوین برای سارا یاوری از انجمن بین‌المللی منتقدان و روزنامه نگاران سراسر جهان سال ۲۰۲۱، نشان فیپرشی از فدراسیون بین‌المللی منتقدان فیلم سال ۲۰۲۰، تندیس بنیاد فای (اعتماد ملی ایتالیا) سال ۲۰۲۱، جایزه بهترین فیلم از فستیوال سابورسیو کرواسی سال ۲۰۲۱ و جایزه بهترین فیلمبردار سال آسیا برای مسعود امینی‌تیرانی، جایزه بهترین فیلم از نگاه تماشاگران جوان هفتمین دوره جشنواره بین‌المللی فیلم بوگوتا، جایزه بهترین فیلم و جایزه آموزشی و فرهنگی بهترین فیلم از نگاه هیات داوران مدرسان و استادان سینما را از دومین دوره جشنواره فیلم تصاویر جدید ایرانی ویتره فرانسه و جایزه صلح نروژی (NoPFA) شده است.
علی باقری، فرخ نعمتی، مهدیه نساج، تورج الوند، مجید فرهنگ، ناصر علاقمندان، راضیه ایرانی، نرگس امینی، محسن یگانه، مهتاب خوش‌منش، شقایق آقازاده، اهورا بهرامی، پارسا و ارشا سبحانی، برسام بهرامی، مینا سرقره در این فیلم ایفای نقش کرده‌اند.
                           ",https://www.asriran.com/003Uo5
833411,۱۴۰۱/۰۱/۱۵,اجتماعی ,هشدار هواشناسی مازندران به شالیکاران: هوا طوفانی می شود,آسمان مازندران برای فردا سه‌شنبه با کاهش دما گاهی با افزایش ابر و احتمال رگبار پراکنده همراه است، اما روز چهارشنبه صاف تا نیمه‌ابری خواهد بود.,"هواشناسی مازندران پیش‌بینی کرد که هوای مازندران برای امروز گرم و آفتابی از بعدازظهر با وزش باد نسبتاً شدید پیش‌بینی می‌شود.
احمد اسدی در گفتگو با ایلنا گفت: نقشه‌های هواشناسی نشان می‌دهد هوای مازندران برای امروز دوشنبه ۱۵ فروردین‌ماه گرم و آفتابی از بعدازظهر با وزش باد نسبتاً شدید و کاهش تدریجی گرما پیش‌بینی می‌شود.
وی افزود: آسمان مازندران برای فردا سه‌شنبه با کاهش دما گاهی با افزایش ابر و احتمال رگبار پراکنده همراه است، اما روز چهارشنبه صاف تا نیمه‌ابری خواهد بود.
معاون توسعه و پیش‌بینی هواشناسی مازندران گفت: پنجشنبه نیز آسمان استان نیمه‌ابری در بعدازظهر و شب ابری به‌ویژه در ارتفاعات نیمه‌ابری با بارندگی و وزش باد نسبتاً شدید پیش‌بینی می‌شود.
وی با بیان اینکه از بعد از ظهر امروز جریانات خنک شمالی در استان شکل می‌گیرد که کاهش گرما و وزش باد نسبتاً شدید را به همراه دارد به شالیکاران توصیه کرد بعدازظهر نسبت به بستن و مقاوم‌سازی پوشش خزانه برنج اقدام کنند.
اسدی با اعلام اینکه دیروز پل سفید با دمای ۳۵ درجه گرم‌ترین و صبح امروز بلده با دمای ۴ درجه بالای صفر خنک‌ترین نقطه استان بودند، گفت: دریا از امروز بعدازظهر مواج خواهد شد و برای فعالیت‌های دریایی مناسب نیست.                           ",https://www.asriran.com/003Uo7
666841,۱۴۰۱/۰۱/۱۵,اجتماعی ,دعای روز دوم ماه رمضان (+صوت),خدایا نزدیک کن مرا در این ماه به سوى خوشنودیت وبرکنارم دار در آن از خشم وانتقامت وتوفیق ده مرا در آن براى خواندن آیات قرآن به رحمت خودت اى مهربانترین مهربانان.,"دعای روز دوم ماه رمضان به شرح زیر است:
بسم الله الرحمن الرحیم اللهمّ قَرّبْنی فیهِ الى مَرْضاتِکَ وجَنّبْنی فیهِ من سَخَطِکَ ونَقماتِکَ ووفّقْنی فیهِ لقراءةِ آیاتِکَ برحْمَتِکَ یا أرْحَمَ الرّاحِمین. خدایا نزدیک کن مرا در این ماه به سوى خوشنودیت وبرکنارم دار در آن از خشم وانتقامت وتوفیق ده مرا در آن براى خواندن آیات قرآن به رحمت خودت اى مهربانترین مهربانان.
فایل صوتی دعای روز دوم ماه مبارک رمضان
   


    کد صوت  دانلود    صوت اصلی                                     ",https://www.asriran.com/002nTV
833401,۱۴۰۱/۰۱/۱۵,عمومی,دیدنی های امروز؛ از سفر پاپ به مالت تا کارزار انتخابات فرانسه,"مراسم جوایز موسیقی ""گرَمی"" آمریکا، جنگ اوکراین، سفر پاپ به مالت و کارزار انتخابات ریاست جمهوری فرانسه","سخنرانی ""ولودیمیر زلنسکی"" رییس جمهوری اوکراین خطاب به شرکت کنندگان در شصت و چهارمین مراسم سالانه جوایز موسیقیایی ""گرَمی"" آمریکا/ رویترز 						                 							اجرای برنامه گروه موسیقی"" بی تی اس"" کره جنوبی در شصت و چهارمین مراسم سالانه جوایز ""گرَمی"" در آمریکا/ رویترز 						       							دوندگان پس از شرکت در مسابقات نیمه ماراتن 2022 لندن با لباس ساختمان‌های معروف لندن با یکدیگر صحبت می‌کنند./ خبرگزاری فرانسه 						       							شهربندری ""اودسا"" اوکراین زیر حملات موشکی روسیه/ آسوشیتدپرس 						       							مسابقات دو ماراتون پاریس/ آسوشیتدپرس 						       							انتخابات سراسری در مجارستان/ خبرگزاری فرانسه 						       							کودکان اندونزیایی در مسجدی کوچک در شهر جاکارتا در نخستین روز ماه رمضان مشغول تلاوت قرآن هستند./ خبرگزاری آناتولی 						       							سلفی گرفتن در گلزاری در ایالت کالیفرنیا آمریکا/ خبرگزاری فرانسه 						       							سخنرانی تبلیغاتی ""امانوئل ماکرون"" رییس جمهوری فرانسه در جمع حامیانش در شهر پاریس در آستانه برگزاری انتخابات ریاست جمهوری/ خبرگزاری فرانسه 						       							ابراز احساسات زن روستایی اوکراینی به نیروهای نظامی کشورش/ رویترز 						       							معدن ذغال سنگ در بنگلادش/ زوما 						       							استقبال از پاپ فرانسیس در مالت/ رویترز 						       							دستگیری معترضان به حنگ در شهر مسکو روسیه/ خبرگزاری فرانسه 						                                   ",https://www.asriran.com/003Unx
833406,۱۴۰۱/۰۱/۱۵,سیاسی,نماینده مجلس: چرا استیضاح وزرای کار و صمت اعلام وصول نمی‌شود؟,همچنین سوالی از وزیر تعاون، کار و رفاه اجتماعی دارم که مدت هاست اعلام وصول نشده و در دستور کار قرار نمی گیرد.,"نماینده مردم فلاورجان در مجلس یازدهم در جلسه صحن علنی امروز ۱۵ فروردین مجلس شورای اسلامی در تذکر آیین نامه ای گفت: در موضوع استیضاح دو نفر از وزرا تذکر دادیم که با ۵۵ امضا اعلام وصول نمی شود. یکی وزیر تعاون، کار و رفاه اجتماعی و دیگری وزیر صمت، درخواست می کنیم در این خصوص آیین نامه اجرا شود.
به گزارش ایلنا، سیدناصر موسوی لارگانی ادامه داد: همچنین سوالی از وزیر تعاون، کار و رفاه اجتماعی دارم که مدت هاست اعلام وصول نشده و در دستور کار قرار نمی گیرد. خواهشمندم سوال از وزیر در دستور کار قرار گیرد. همچنین در موضوع استیضاح وزیر بهداشت، درمان و آموزش پزشکی هم امضا جمع شده، لذا درخواست دارم در این موضوع هم به آیین نامه عمل شود.                           ",https://www.asriran.com/003Uo2
833404,۱۴۰۱/۰۱/۱۵,حوادث,ماجرای خودکشی یک پناهجوی ایرانی در استرالیا,طبق گزارش گروه اقدام پناهجویان، او حدود یک هفته قبل خودکشی کرد و ظهر همان روز جسدش را در اتاقش پیدا ‌کردند. سپس جسد برای تحقیقات بیشتر به پزشکی قانونی ارجاع داده شد.,"یک جوان پناهجوی ایرانی پس از حدود دو سال زندگی در کمپ پناهجویان ویلاوود استرالیا، در این کمپ خودکشی کرد و جان خود را از دست داد.
به گزارش ایندیپندنت، جوان ایرانی که طبق گزارش نیروهای مرزی استرالیا در سال ۲۰۱۳ با قایق و غیرقانونی خود را به خاک این کشور رسانده بود، طی سال‌های متمادی در کمپ‌های مختلف پناهجویان این کشور بود و از حدود دو سال قبل به کمپ ویلاوود ایالت نیوساوت ولز منتقل شده بود.
طبق گزارش گروه اقدام پناهجویان، او حدود یک هفته قبل خودکشی کرد و ظهر همان روز جسدش را در اتاقش پیدا ‌کردند. سپس جسد برای تحقیقات بیشتر به پزشکی قانونی ارجاع داده شد.

در گزارشی که اس‌بی‌اس نیوز (SBS) و دیگر رسانه‌ها از این اتفاق منتشر کردند، نام این فرد ذکر نشده است، اما بر اساس آنچه در صفحه فیس‌بوک پناهجویان ایرانی آمده، نام او محسن شیخی بوده است.
برخی دوستان او در این کمپ گفته‌اند که او چندین بار مورد ضرب و شتم سایر پناهجویان قرار گرفته بود و یکی از دلایل او برای خودکشی را امتناع مسئولان کمپ از انتقالش به خارج از آن محوطه برای حفظ امنیتش عنوان کرده‌اند.                           ",https://www.asriran.com/003Uo0
833399,۱۴۰۱/۰۱/۱۵,فرهنگی/هنری,شوخی مجری تلویزیون با عکس های کارت ملی(فیلم),سه شب کابوس میبینی.,کد ویدیو  دانلود    فیلم اصلی                                     ,https://www.asriran.com/003Unv
833400,۱۴۰۱/۰۱/۱۵,فرهنگی/هنری,تعجب شرکت‌کننده «عصر جدید» از بازدید ۱۵ میلیونی از صفحه اینستاگرامش,این خواننده در ۱۳سالگی از استان اردبیل به این مسابقه آمد و در نهایت با ۵ میلیون و ۷۱۷ هزار رای، ستاره سوم سری اول «عصر جدید» شد.,"فرهیختگان نوشت: سیدوحید موسوی از استان لرستان، شهر خرم‌آباد یکی از شرکت‌کنندگان در مسابقه استعدادیابی «عصر جدید» بود که توانست با قطعه‌ای که خواند چهار رای سفید داوران این برنامه را به دست بیاورد، او می‌گوید آخرین پستش در صفحه اینستاگرامش بعد از آن اجرا حدود پنج‌ونیم میلیون بازدید داشته و همچنین چیزی حدود ۱۵ میلیون نفر از صفحه‌اش بازدید کرده‌اند.



«عصر جدید» به‌عنوان بستری برای استعدادیابی، از فصل اول تاکنون زمینه‌ای را برای خوانندگان با گویش‌های مختلف فراهم کرد. افرادی که بعد از اجرا دیده شدند و با شرایط سنی مختلف پیشنهادهای کاری متعددی دریافت کردند. پارسا خائف یکی از این نمونه‌ها بود که با وجود سن کمی که داشت خوانندگی را از «عصر جدید» شروع و به‌مرور پیشنهادهایی برای تیتراژخوانی دریافت کرد و تیتراژ مسابقه «میدون» با صدای او شنیده شد و روی آنتن رفت.
این خواننده در ۱۳سالگی از استان اردبیل به این مسابقه آمد و در نهایت با ۵ میلیون و ۷۱۷ هزار رای، ستاره سوم سری اول «عصر جدید» شد.
نمونه دیگری که می‌توان به آن اشاره کرد، عرفان طهماسبی بود که بعد از اجرا در فصل دوم این مسابقه در «عصر جدید» به‌عنوان مربی مشغول به کار شد. درنهایت و در فصل سوم سیدوحید موسوی، با گویش لری و از شهرستان خرم‌آباد روی استیج «عصر جدید» آمد و مورد استقبال عموم مردم قرار گرفت. 
موسوی درباره نحوه حضورش در این برنامه گفت: «تصمیم اول را من نگرفتم و قصد شرکت در برنامه را نداشتم، یکی از دوستانم از من فیلم گرفت و برای «عصر جدید» ارسال کرد. بعد از آن آقای تهرانی با من تماس گرفتند و روزی را مشخص کردند تا برای راستی‌آزمایی به آن‌جا بروم. من مسابقه را دوست دارم و برنده شدن برایم مهم است. از طرف دیگر هم دیدم برنامه برای شبکه ملی است و من هم خوانندگی را دوست دارم و به‌عنوان یک شهروند که سهمی از شبکه ملی دارم، تصمیم گرفتم در مسابقه شرکت کنم.»  
او در ادامه درباره واکنش‌هایی که بعد از اجرا از جانب مردم دریافت کرده بود، گفت: «من کارم تاسیسات ساختمان است و در کنارش هم خوانندگی می‌کنم. بعد از اجرا در این برنامه نسبت به قبل بیشتر شناخته شدم و به‌اصطلاح بولد شدم و تماس‌های کاری با من گرفته شد که تاکنون به سرانجام خاصی نرسیده است.»
موسوی در پاسخ به این که آیا بعد از اجرایی که داشت، کسانی بودند که او را الگو قرار دهند و بخواهند در فصل بعد شرکت کنند یا خیر، گفت: «دوستانی بودند که به من گفتند ما دوست داریم مثل شما به این مسابقه برویم و از شهرستان‌های مختلف با من تماس گرفتند و من هم تجربیاتی که کسب کرده بودم در اختیار آن‌ها قرار دادم.»
او در ادامه در رابطه با این که از فصل‌های قبل «عصر جدید» الگویی گرفته یا خیر، گفت: «این‌که به‌طور مشخص از کسی الگو گرفته باشم، وجود نداشت اما ما همواره از اطراف خود تجربه کسب می‌کنیم. من کارهای استاد فرهاد مهراد و استاد بنان را دوست دارم و سعی می‌کنم اگر قرار باشد کسی را الگوی خود قرار دهم این عزیزان باشند.» 
موسوی درباره تحولی که در فضای مجازی و بعد از اجرا در «عصر جدید» برایش رخ داد، گفت: «من بسیار مورد محبت هموطنانم قرار گرفتم و پیج شخصی من در اینستاگرام رشد چشمگیری داشت و تعداد دنبال‌کنندگانم به‌شدت افزایش پیدا کرد. آخرین پست من تا امروز که فقط چند روز از اجرایم گذشته، حدود پنج و نیم میلیون نفر بازدید خورده است و چیزی حدود ۱۵ میلیون نفر از صفحه من بازدید کرده‌اند. این تعداد تحول چشمگیری برای من بوده و نتیجه دیده شدن در «عصر جدید» است.»
او در پایان درباره تاثیر این مسابقه و حضور استعدادهای مختلف در آن گفت: «من فکر می‌کنم یک برنامه «عصر جدید» برای ایران کم است و عده زیادی دوست دارند هنرشان را به نمایش بگذارند و بهتر است برنامه‌هایی با دسته‌بندی جداگانه تولید شود. به نظرم اگر استعدادها تفکیک شود، مثلا یک برنامه برای ورزشکاران، یک برنامه برای خوانندگان و... شرایط رای‌دهی برای داوران بهتر می‌شود و دوستان شرکت‌کننده هم تخصصی‌تر محک می‌خورند.» 

                           ",https://www.asriran.com/003Unw
833397,۱۴۰۱/۰۱/۱۵,سیاسی,دستور بازداشت بازیکن سابق پرسپولیس / پرونده کلاهبرداری با ۱۲۵۴ شاکی / واکنش کلاه کج,دادگستری: از هموطنان درخواست می‌شود درصورت شناسایی یا داشتن اطلاعاتی از 6 متهم این پرونده به دادستانی شهرستان رامهرمز خوزستان  مراجعه کنند.,"بازیکن سابق پرسپولیس در پرونده کلاهبرداری متهم و حکم بازداشت او صادر شده است.
 
میزان نوشت: به منظور ضرورت تسریع در دستگیری متهمین یک پرونده کثیرالشاکی با موضوع تشکیل شبکه چند نفری کلاهبرداری و اخلال در نظام اقتصادی کشور تصاویر شش متهم پرونده با دستور قضایی جهت شناسایی و اعلام شکایت منتشر می‌شود.
 
بنابراین گزارش، به موجب پرونده مطروحه در شعبه دوم بازپرسی شهرستان رامهرمز ۶ نفر در یک پرونده متهم به تشکیل شبکه چند نفری کلاهبرداری با ۱۲۵۴ شاکی و اخلال در نظام اقتصادی کشور هستند و با توجه به ادله و مستندات موجود اتهام آن‌ها محرز و نظر به صدور ابلاغیه و همچنین صدور دستورات جلب و نیابت قضایی متواری بودن نامبردگان محرز شده است.
 
در دستور قضایی دادستان عمومی و انقلاب شهرستان رامهرمز آمده است از هموطنان درخواست می‌شود درصورت شناسایی یا داشتن اطلاعاتی از متهمان این پرونده به نام‌های مصطفی قلندری فرزند علی اصغر، آیناز قلندری فرزند مصطفی، آنا قلندری فرزند مصطفی، سولماز قلندری فرزند مصطفی، عادل کلاه کج فرزند محمد رضا و عبدالله کلاه کج فرزند محمدرضا به دادستانی عمومی و انقلاب شهرستان رامهرمز و شعبه دوم بازپرسی دادسرای مذکور مراجعه کنند.
 


واکنش عادل کلاه کج به خبر کلاهبرداری
ورزش سه نوشت: عادل کلاه کج نسبت به خبر منتشره شده در خصوص اتهام کلاهبرداری واکنش نشان داد.
 
وی نوشت: سلام خدمت همه دوستان، صحبت زیاد است من الان چندین ماهه درگیر این پرونده هستم که به من هیچ ارتباطی نداشت و نداره و به شدت تکذیب می کنم.
 
بنده سالم زندگی کردم و می کنم و به همین خاطر زیر بار حرف زور به هیچ عنوان نمی روم و نرفتم و نخواهم رفت حتی به قیمت از دست دادن جانم باشه و در اولین فرصت همه حرف ها زده خواهد شد.
 

                           ",https://www.asriran.com/003Unt
833396,۱۴۰۱/۰۱/۱۵,اجتماعی ,دانش آموزان یک ماه بیشتر به مدرسه می‌روند؟,عضو شورای معاونین وزارت آموزش و پرورش تاکید کرد که «واکسن» از الزامات حضور دانش آموزان در مدارس نیست فقط «ماسک» بزنند.,"معاون آموزش متوسطه وزیر آموزش و پرورش درباره احتمال افزایش یک ماه به سال تحصیلی گفت: به استناد قانون مجلس، پایان زمان آموزش برای دانش آموزان آخر اردیبهشت هر سال است اما به منظور غنا بخشی و جبران آموزش پیشنهاد شد تا در صورت تصویب، یک ماه به زمان آموزش اضافه شود که در مرحله اول در شورای عالی آموزش و پرورش مصوب شد و اگر ستاد ملی کرونا نیز مصوب کند، لازم الاجرا خواهد بود البته بخشنامه اخیر باز گشایی مدارس هیچ ارتباطی با این مصوبه ندارد.
 
به گزارش روابط عمومی معاونت آموزش متوسطه وزارت آموزش و پرورش، محمد مهدی کاظمی در برنامه‌ای تلویزیونی باعنوان ""چالشهای بازگشایی مدارس"" به سوالات ونگرانیهای خانواده ها پاسخ داد و در این باره که خانواده‌ها نگرانند و بخش عمده‌ای از دانش آموزان در مدارس دولتی هستند چرا که شرایط ""تهویه"" کلاسها مناسب نیست و... لذا چه ضرورتی برای  بازگشایی  وجود  داشت؟  گفت: موضوع ""سلامت"" دانش آموزان در اهمیت بحث است ودر اختیار ستاد کروناست.
 
وی برای حل این مشکل به سه اصل مهم بهداشت فردی یعنی استفاده از ماسک، مواد ضدعفونی کننده و واکسن ، بهداشت محیط  ـ گندزدایی- ایزوله کردن هر روز محیط آموزشی و تهویه کلاس ها ـ اشاره کرد و افزود: دانش آموزان در بحث رعایت بهداشت فردی باید فرهنگ ساز باشند و به گفته کارشناسان درمانی بهترین راه ممکن جهت پیشگیری از ویروس کرونا استفاده از ماسک است که همه باید ملزم به استفاده از ماسک باشیم.
 
عضو شورای معاونین وزارت آموزش و پرورش تاکید کرد که «واکسن» از الزامات حضور دانش آموزان در مدارس نیست فقط «ماسک» بزنند.
 
وی میانگین تراکم جمعیت در کلاسهای  دوره متوسطه را ۱۸ نفر بیان کرد و با بیان اینکه دردوران کرونا در بحث کیفیت بخشی بامشکل مواجه شدیم، به اهمیت و ضرورت آموزش حضوری در مدارس اشاره کرد وگفت: کشورهای زیادی در جهان آموزش حضوری دارند.                           ",https://www.asriran.com/003Uns
833395,۱۴۰۱/۰۱/۱۵,سیاست خارجی,سخنگوی وزارت خارجه: آمریکا هنوز تصمیم سیاسی‌اش را برای توافق نگرفته / از خط قرمزهایمان رد نمی‌شویم تا ابد هم صبر نمی‌کنیم,دولت آمریکا در مورد موضوعات باقی مانده در مذاکرات وین هنوز تصمیم سیاسی خود را نگرفته است و سعی می کند که موضوعات باقی مانده را گروگان مسائل سیاست داخلی خود کند.,"سخنگوی وزارت امور خارجه کشورمان گفت: کارنامه دستگاه دیپلماسی کشور در سالی که گذشت کارنامه بسیار قابل قبولی است.
 
به گزارش ایسنا، سعید خطیب زاده در اولین نشست مطبوعاتی خود در سال ۱۴۰۱ در پاسخ به سوالی در مورد عملکرد وزارت خارجه در سال گذشته گفت: کارنامه دستگاه دیپلماسی کشور در سالی که گذشت کارنامه بسیار قابل قبولی است هم در حوزه رفع تحریم ها و هم خنثی سازی تحریم ها و صیانت از منافع مردم ایران.
 
وی ادامه داد: سیاست خارجی متوازن در عمل در حال پیگیری است.
 
سخنگوی وزارت امور خارجه کشورمان در بخش دیگری از این نشست در مورد مذاکرات وین گفت: دولت آمریکا در مورد موضوعات باقی مانده در مذاکرات وین هنوز تصمیم سیاسی خود را نگرفته است و سعی می کند که موضوعات باقی مانده را گروگان مسائل سیاست داخلی خود کند.
 
وی افزود: ما ملت صبوری هستیم ولی تا ابد صبر نمی کنیم. اگر آمریکا می‌خواهد توافقی حاصل شود باید تصمیم سیاسی خود را بگیرد.
 
خطیب زاده گفت: توافق بسیار در دسترس است؛ اگر آمریکا بداند و یقین کند و یقین داشته باشد که ما از خطوط قرمز خود  نه رد می‌شویم و نه از خواسته‌هایمان کوتاه می‌آییم.
 
سخنگوی وزارت امور خارجه همچنین با اشاره به آمادگی ایران برای ادامه مذاکرات با عربستان گفت: این گفت‌وگوها نیازمند دستور کار مشخص است. ما نظرات مان را به صورت مکتوب ارائه کردیم و بهتر است که سعودی نیز نظرات خود را به صورت مکتوب ارائه کند.                           ",https://www.asriran.com/003Unr
833393,۱۴۰۱/۰۱/۱۵,اجتماعی ,9 ماه حبس برای شکارچی متخلف در همدان,بهار سال گذشته ۲ شکارچی غیر بومی در قهاوند شهرستان همدان اقدام به شکار خرگوش کردند که با گزارش مردمی، مراتب به اطلاع یگان حفاظت محیط زیست استان همدان رسید.,"رئیس اداره حفاظت محیط زیست شهرستان همدان گفت: شکارچی یک راس قوچ ارمنی در منطقه شراء شهر همدان با رای قاضی به تحمل ۹ ماه حبس و پرداخت ۲۵۰ میلیون ریال جریمه نقدی محکوم شد.
به گزارش ایلنا، مجید شعبانلو  افزود: یک جوان اقدام به شکار یک سر قوچ ارمنی و سلاخی آن کرده بود که سر، پا، پوست و لاشه این گونه از منزل شکارچی کشف شد.
وی خاطرنشان کرد: این متخلف برای چهارمین بار است که اقدام به شکار غیرمجاز می کند و سابقه زندانی شدن به علت شکار غیرمجاز در پرونده او موجود است.
رئیس اداره حفاظت محیط زیست شهرستان همدان همچنین از محکومیت ۲ شکارچی خرگوش خبرداد و گفت: این افراد اقدام به شکار پنج سر خرگوش وحشی در قهاوند از توابع همدان کرده بودند که به پرداخت ۸۱ میلیون و ۵۰۰ هزار ریال جریمه و ضرر و زیان محکوم شدند.
شعبانلو یادآوری کرد: بهار سال گذشته ۲ شکارچی غیر بومی در قهاوند شهرستان همدان اقدام به شکار خرگوش کردند که با گزارش مردمی، مراتب به اطلاع یگان حفاظت محیط زیست استان همدان رسید.
وی ادامه داد: با بررسی موضوع ۲ نفر دستگیر و لاشه پنج سر خرگوش وحشی به همراه یک قبضه سلاح ساچمه زنی و چند گلوله ساچمه ای کشف و پرونده قضایی تشکیل شد و ۵۰ میلیون ریال محکومیت برای هر ۲ نفر و ۳۱ میلیون و ۵۰۰ هزار ریال ضرر و زیان وارد شده به محیط زیست توسط دادگاه تایید و از متخلفان دریافت شد.                           ",https://www.asriran.com/003Unp
833390,۱۴۰۱/۰۱/۱۵,اجتماعی ,عبور روستاییان با سیم بکسل از فراز رودخانه در خوزستان / واکنش راهداری (+فیلم),این ویدئو مربوط به روستای سرصحرا خواجه انور از توابع دهدز شهرستان ایذه در استان خوزستان است.,"در پی انتشار ویدئویی از نحوه عبور و جابجایی روستائیان منطقه‌ای در خوزستان با سیم بکسل از فراز رودخانه و دره‌ای عمیق، اداره کل راهداری استان خوزستان به آن واکنش نشان داد.
روز گذشته ویدئویی در فضای مجازی منتشر شد که نشان می‌دهد عده‌ای در حال جابه‌جایی پدری و کودک خردسالشان با استفاده از سیم بکسل در یک مسیر کوهستانی هستند چرا که در آنجا پلی وجود ندارد.
به گزارش ایسنا، در واکنش به انتشار این فیلم در شبکه‌های اجتماعی، خداداد مقبلی - معاون ساخت و نگهداری راه‌های روستایی و فرعی سازمان راهداری و حمل و نقل جاده‌ای در این باره گفت: قطعا این مسئله از سوی اداره کل راهداری استان خوزستان پیگیری خواهد شد واگر نیاز به بررسی حضوری در منطقه باشد شخصا از این محل بازدید خواهم کرد.
وی تاکید کرد: همه تلاش‌مان را می‌کنیم تا اگر چنین مشکلی در این روستا وجود داشته باشد آن را حل کنیم تا اهالی این روستا بتوانند به راحتی در این مسیر کوهستانی تردد کنند.
بر اساس توضیحات منتشر شده این ویدئو مربوط به روستای سرصحرا خواجه انور از توابع دهدز شهرستان ایذه در استان خوزستان است.
  

    کد ویدیو  دانلود    فیلم اصلی                                     ",https://www.asriran.com/003Unm
833392,۱۴۰۱/۰۱/۱۵,اخبار سلامت,شناسایی زیرسویه ترکیبی کرونا در انگلیس/ قدرت سرایت‌پذیری XE هنوز مشخص نیست,"مطالعات روی زیرسویه XE که جهش زیرسویه های BA.۱ و BA.۲  اُمیکرون است و به عنوان ""نوترکیب"" شناخته می شود، آغاز شده است.","مقامات بهداشتی انگلیس از شناسایی زیرسویه XE در این کشور خبر دادند که ترکیبی از دو زیرسویه اُمیکرون است.

به گزارش ایسنا، این سویه ترکیبی از کروناویروس که به تازگی اخباری از شناسایی آن منتشر شده، هم‌اکنون در انگلیس نیز مشاهده شده اما به گفته کارشناسان هنوز نمی توان در رابطه با قدرت سرایت پذیری آن نسبت به گونه های پیشین ویروس اظهار نظر کرد.
آژانس امنیت سلامت انگلیس (UKHSCA) اعلام کرد: مطالعات روی زیرسویه XE که جهش زیرسویه های BA.۱ و BA.۲  اُمیکرون است و به عنوان ""نوترکیب"" شناخته می شود، آغاز شده است.
به گزارش روزنامه ایندیپندنت، این مرکز اعلام کرد: تا ۲۲ مارس، ۶۳۷ مورد ابتلا به زیرسویه XE در انگلیس شناسایی شده که تنها بخش کوچکی از ده ها هزار مورد ابتلا به کووید است که از زمان لغو محدودیت ها گزارش شده است.
                           ",https://www.asriran.com/003Uno
833388,۱۴۰۱/۰۱/۱۵,عمومی,وسیله‌ی کاربردی و مفید برای انتقال بیمار از روی تخت به توالت (فیلم),شیوه بکارگیری وسیله‌ی کاربردی و مفید برای انتقال بیمار از روی تخت به توالت را ببینید.,کد ویدیو  دانلود    فیلم اصلی                                     ,https://www.asriran.com/003Unk
833389,۱۴۰۱/۰۱/۱۵,اجتماعی ,مجازات روزه‌خواری در ملأعام: از حبس تا شلاق,طبق اصل هشتم قانون اساسی جمهوری اسلامی ایران، دعوت به خیر، امر به معروف و نهی از منکر وظیفه‌ای همگانی و متقابل بر عهده مردم نسبت به یکدیگر، دولت نسبت به مردم و مردم نسبت به دولت است,"هرکس به طور علنی در انظار عمومی و معابر تظاهر به عمل حرام کند، علاوه بر کیفر عمل به حبس از ۱۰ روز تا ۲ ماه یا تا ۷۴ ضربه شلاق محکوم می‌شود.


به گزارش ایرنا، حجت‌الاسلام والمسلمین محمدجعفر منتظری دادستان کل کشور ۱۳ فروردین در آستانه ماه مبارک رمضان در نامه‌ای خطاب به سردار حسین اشتری فرمانده نیروی انتظامی خواستار اقدامات پیشگیرانه برای عدم روزه‌خواری در ملأعام و برخورد با حرمت‌شکنان شد.
منتظری تاکید کرد: کسانی که به هر دلیل روزه نیستند باید از تظاهر به روزه‌خواری خودداری کنند و درصورت ارتکاب تحت عنوان اقدام به جرم مشهود با آنان برخورد قانونی لازم صورت گیرد.
وی تصریح کرد: از آنجا که اتومبیل حریم خصوص تلقی نمی‌شود تظاهر به روزه‌خواری در خودرو نیز مشمول برخورد قانونی خواهد بود.
دادستان کل کشور با توجه به وظایف مصرحه در اصل هشتم قانون اساسی جمهوری اسلامی و تکالیف مقرر در آیین دادرسی کیفری و لزوم اهتمام بیشتر به فریضه امر به معروف و نهی از منکر و حفظ شعائر دینی، خطاب به سردار اشتری گفت: موکدا دستور فرمایید پلیس نظارت بر اماکن عمومی ضمن نظارت بر مراکز فروش مواد غذایی در سطح شهرها بویژه در پایانه های حمل و نقل، رویکرد اصلی خود را آموزش، تذکر و ارشاد قانونی قرار داده و در صورت عدم تاثیر اقدامات پیشگیرانه، برخورد مناسب قانونی با حفظ کرامت انسانی به عمل آورد.
فرماندهی انتظامی جمهوری اسلامی ایران نیز ۱۴ فروردین در اطلاعیه‌ای اعلام کرد: انتظار می‌رود همگان با رعایت فضای معنوی حاکم بر جامعه؛ اخلاق و پوشش اسلامی را رعایت کنند و هنجارهای دینی به ویژه عفاف و حجاب در محیط های عمومی با دقت بیشتری از سوی همگان رعایت شود.
در این اطلاعیه تاکید شد که با معدود افرادی که احتمالا به نحو مشهودی هنجارشکنی کنند برخورد قانونی لازم صورت خواهد گرفت.
در بخشی از این اطلاعیه آمده است: کلیه رانندگان و سرنشینان وسایل نقلیه اعم از عمومی و شخصی و مردم برای حضور در پارک ها، بوستان ها و تفرجگاه ها، موظف به رعایت حرمت ماه مبارک رمضان بوده و از هرگونه تظاهر به روزه خواری، ایجاد آلودگی صوتی و اعمال منافی شئونات اسلامی و اخلاقی اجتناب کنند.
مجازات روزه خواری در ملأعام در قانون
یکی از موضوعاتی که با فرارسیدن ماه مبارک رمضان مورد توجه مردم قرار می‌گیرد نگاه قانونی و حقوقی به موضوع روزه‌خواری است.
بر اساس موازین دین مبین اسلام روزه گرفتن از واجبات دین است که همه مسلمانان در ماه مبارک رمضان مکلفند این واجب الهی را رعایت کنند اما با این حال دین اسلام شرایط بیماران و مسافران را در نظر گرفته و برای این قبیل افراد شرایطی لحاظ کرده است که بتوانند بدون مشقت و سختی این ماه مبارک را بگذرانند البته روزه خواری بدون دلیل و عذر شرعی عملی حرام است.
عمل روزه‌خواری در ملأعام در ماه مبارک رمضان رفتاری ناپسند است و حتی افرادی که عذر شرعی دارند باید حرمت روزه‌داران را حفظ کنند.
طبق اصل هشتم قانون اساسی جمهوری اسلامی ایران، دعوت به خیر، امر به معروف و نهی از منکر وظیفه‌ای همگانی و متقابل بر عهده مردم نسبت به یکدیگر، دولت نسبت به مردم و مردم نسبت به دولت است و شرایط و حدود و کیفیت آن را قانون معین می‌کند.
همچنین قانونگذار جمهوری اسلامی ایران روزه خواری را صراحتا جرم انگاری نکرده اما چیزی که در قانون به آن تاکید شده روزه‌خواری در ملأعام و تظاهر به آن است و طبق ماده ۶۳۸ قانون مجازات اسلامی «هرکس علنا در انظار عمومی و معابر تظاهر به عمل حرام نماید، علاوه بر کیفر عمل به حبس از ۱۰ روز تا ۲ ماه یا تا ۷۴ ضربه شلاق محکوم می‌گردد و در صورتی که مرتکب عملی شود که نفس آن عمل داری کیفر نیست ولی عفت عمومی را جریحه‌دار نماید فقط به حبس از ۱۰ روز تا ۲ ماه یا ۷۴ ضربه شلاق محکوم خواهد شد.»

                           ",https://www.asriran.com/003Unl
833387,۱۴۰۱/۰۱/۱۵,اقتصادی,افزایش مستمری بازنشستگان در سال ۱۴۰۱,همچنین کمک هزینه مسکن از ۷۰ هزار تومان به ۱۵۰ هزار تومان، کمک هزینه عائله مندی از ۸۸ هزار و ۵۱ تومان به ۳۷۰ هزار و ۲۷۱ تومان و کمک هزینه اولاد از ۱۷ هزار و ۷۸۲ تومان به ۹۵ هزار و ۹۹۶ تومان رسید.,"مدیرعامل سازمان تأمین اجتماعی با شرکت در جلسه‌ نمایندگان کانون‌های بازنشستگی از افزایش منصفانه مستمری بازنشستگان در سال ۱۴۰۱ خبر داد.
 
به گزارش ایرنا از اداره کل روابط عمومی سازمان تأمین اجتماعی، این جلسه که در اولین روز کاری با حضور رئیس و اعضای هیئت‌مدیره کانون عالی کارگران بازنشسته و مستمری‌بگیر، رئیس اتحادیه پیشکسوتان جامعه کارگری و همچنین معاونین و مدیران ذیربط سازمان تامین اجتماعی به منظور اتخاذ بهترین تصمیم جهت افزایش میزان حقوق بازنشستگان و مستمری‌بگیران در سال ۱۴۰۱ برگزار شد، پس از بحث و تبادل نظر جامع میان نمایندگان بازنشستگان و مدیران مقرر شد، در هفته جاری با برگزاری جلسات کارشناسی و تخصصی و در نظر داشتن شرایط معیشتی بازنشستگان، مطلوب‌ترین تصمیم جهت افزایش میزان مستمری‌ها و ایجاد رضایتمندی این قشر معزز اتخاذ و پیشنهاد شود.
 
در پایان میرهاشم موسوی اظهار امیدواری کرد، با اتخاذ تصمیمات درست، رضایت بازنشستگان تامین شده و به سمت ایجاد عدالت در پرداخت‌ها که هدف این سازمان است، حرکت خواهیم کرد.
 
به گزارش ایرنا، مرحله اول متناسب‌سازی حقوق بازنشستگان تامین اجتماعی در مرداد سال ۹۹ اجرایی و حقوق ماهانه مستمری‌بگیران این سازمان از ۴۰۰ تا ۸۰۰ هزار تومان افزایش یافت.
 
براساس این متناسب‌سازی، بازنشستگان با ٣٠ سال سابقه از فروردین ١۴٠٠، چهار میلیون و ۲۰۰ تا چهار میلیون و ۳۰۰ هزار تومان دریافت می‌کنند. بازنشستگان با بیش از ٣٠ سال سابقه نیز باتوجه به سنوات بیش از این مبلغ و بازنشستگان کمتر از ٣٠ سال سابقه هم کمتر از این میزان را (باتوجه به سنوات) دریافت خواهند کرد.
 
در راستای این متناسب‌سازی همچنین ۲۸ اسفند ماه ۹۹ مبلغ یک ‌میلیون و ۲۰۰ هزار تومان به‌صورت علی‌الحساب به حساب بازنشستگان واریز شد.
 
مرحله دوم این متناسب‌سازی نیز ۲۷ اردیبهشت ماه ۱۴۰۰ با صدور یک بخشنامه به واحدهای اجرایی این سازمان در سراسر کشور ابلاغ شد.
 
تاریخ اجرای متناسب‌سازی مرحله دوم از اول سال جاری (۱۴۰۰) بوده و درباره احکام برقراری بازنشستگی و بازماندگان در سال جاری، تاریخ اجرای متناسب‌سازی از تاریخ برقراری و در خصوص احکام برقراری ازکارافتادگی‌کلی، از تاریخ پرداخت مستمری خواهد بود.
 
موضوعات متناسب‌سازی مرحله دوم شامل ۷۵ درصد اعاده سطح نسبت به زمان برقراری؛ تفاوت تطبیق متناسب‌سازی با حداقل ۵۰ درصد افزایش، تفاوت تطبیق متناسب‌سازی حداقل دریافتی براساس سابقه و متناسب‌سازی کمک هزینه‌های مسکن، تأمین معیشت، عائله‌مندی و اولاد است.
 
متناسب‌سازی  ۷۵ درصد اعاده سطح نسبت به زمان برقراری
 
با اجرای این بخشنامه، فاصله حقوق بازنشستگان غیرحداقل‌بگیر با اولین حکم بازنشستگی به میزان ۷۵ درصد ترمیم می‌شود. مبلغ متناسب‌سازی ۷۵ درصد اعاده سطح نسبت به زمان برقراری با مبلغ پایه مستمری ماهیانه جمع و در سنوات آتی، مشمول افزایشات موضوع ماده ۹۶ قانون خواهد بود.
 
متناسب‌سازی مزایای جنبی
 
مزایای جنبی بازنشستگان و مستمری‌بگیران نیز مشمول متناسب‌سازی قرار گرفته و بر همین اساس کمک به تامین معیشت مستمری‌بگیران که پس از افزایش سالیانه در سال جاری به ۱۲۰ هزار تومان رسیده است، با متناسب‌سازی به مبلغ ۲۰۰ هزار تومان افزایش یافت.
 
همچنین کمک هزینه مسکن از ۷۰ هزار تومان به ۱۵۰ هزار تومان، کمک هزینه عائله مندی از ۸۸ هزار و ۵۱ تومان به ۳۷۰ هزار و ۲۷۱ تومان و کمک هزینه اولاد از ۱۷ هزار و ۷۸۲ تومان به ۹۵ هزار و ۹۹۶ تومان رسید.
 
تفاوت تطبیق متناسب‌سازی حداقل دریافتی براساس سابقه
 
مستمری آن دسته از افراد مشمول ماده (۱۱۱) قانون تامین‌اجتماعی که ۲۰ سال و کمتر سابقه پرداخت حق‌بیمه دارند، بعد از افزایش سنواتی حقوق سال ۱۴۰۰ و اجرای متناسب‌سازی مرحله دوم کمتر از ۳ میلیون تومان نخواهد بود و این مبلغ به ازای هر سال سابقه بالاتر از ۲۰ سال به میزان ۴۰ هزار تومان افزایش می‌یابد.
 
میزان سابقه مورد احتساب بر اساس مجموع سوابق اصلی و ارفاقی بیمه شده تا سقف ۳۵ سال است و حداقل ناخالص پرداختی بابت مستمری و مزایای جنبی پس از اعمال متناسب‌سازی با احتساب کمک‌هزینه عائله‌مندی، کمک‌هزینه حق اولاد بابت ۲ فرزند کمتر از ۳ میلیون و ۹۰۰ هزار تومان نخواهد بود.
 
تفاوت تطبیق متناسب‌سازی با حداقل ۵۰ درصد افزایش
 
پس از اجرای مرحله دوم متناسب‌سازی، مجموع افزایش مستمری و مزایای جنبی سال ۱۴۰۰ هیچ یک از مستمری‌بگیران نباید کمتر از پنجاه درصد و بیشتر از صد درصد مجموع مستمری و مزایای جنبی ناخالص دریافتی وی در اسفند ماه سال ۱۳۹۹ باشد.                           ",https://www.asriran.com/003Unj
833385,۱۴۰۱/۰۱/۱۵,اقتصادی,قیمت سکه، طلا و ارز امروز ۱۵ فروردین ۱۴۰۱,,,https://www.asriran.com/003Unh
833384,۱۴۰۱/۰۱/۱۵,فرهنگی/هنری,یکشنبه‌های تئاترشهر برای دانشجویان نیم‌بها شد,دانشجویان تمامی رشته‌های تحصیلی روزهای یکشنبه هرهفته می‌توانند با «مراجعه حضوری» به گیشه تئاتر شهر با ارائه کارت دانشجویی خود از تسهیلات تخفیف پنجاه درصدی بلیت آثار نمایشی به صحنه رفته در این مجموعه بهره‌مند شوند.,"بلیت آثار نمایشی به صحنه رفته در تالارهای مختلف مجموعه تئاتر شهر روزهای یکشنبه هرهفته برای دانشجویان تمامی رشته‌های تحصیلی به صورت نیم بها ارائه خواهد شد.
به گزارش ایلنا، بلیت نمایش‌های به صحنه رفته در تالارهای مختلف مجموعه تئاتر شهر روزهای یکشنبه هر هفته برای دانشجویان تمامی رشته‌های تحصیلی با پنجاه درصد تخفیف ارائه خواهد شد.
بر اساس برنامه‌ریزی‌های انجام گرفته، دانشجویان تمامی رشته‌های تحصیلی روزهای یکشنبه هرهفته می‌توانند با «مراجعه حضوری» به گیشه تئاتر شهر با ارائه کارت دانشجویی خود از تسهیلات تخفیف پنجاه درصدی بلیت آثار نمایشی به صحنه رفته در این مجموعه بهره‌مند شوند.
هم اکنون نمایش‌های «دکتر نون زنش را بیشتر از دکتر مصدق دوست دارد» به نویسندگی شهرام رحیمیان و کارگردانی هادی مرزبان در تالار اصلی، «هملت پشتکوهی» به نویسندگی و کارگردانی ابراهیم پشتکوهی در تالار چهارسو، «خُماری» به نویسندگی و کارگردانی امین بهروزی در تالار قشقایی و «بی خوابی» به نویسندگی و کارگردانی سعید هاشمی‌پور در تالار سایه میزبان مخاطبان تئاتر هستند.                           ",https://www.asriran.com/003Ung
833383,۱۴۰۱/۰۱/۱۵,اجتماعی ,اقامت‌های نوروزی به بیش از ۵۰ میلیون نفر شب رسید/ مازندران پرمسافرترین شد,آمار نشان می‌دهد که تهران برای نخستین بار در زمره ۱۰ استان پر مسافر کشور قرار گرفته است.,"مدیرکل دفتر توسعه گردشگری داخلی از رسیدن آمار اقامت‌های نوروزی به بیش از ۵۰ میلیون نفر شب خبر داد و گفت: مازندران در صدر استان‌های پر مسافر قرار گرفت.
 
به گزارش ایلنا، مصطفی فاطمی (مدیرکل دفتر توسعه گردشگری داخلی) با اشاره به آنکه آمار اقامت‌ مسافران نوروزی در مراکز اقامتی رسمی و غیررسمی کشور در نوروز۱۴۰۱ به بیش از ۵۰ میلیون نفر شب رسیده است، گفت: از تاریخ ۲۶ اسفند ۱۴۰۰ تا ۱۳ فروردین ۱۴۰۱ اقامتگاه‌های رسمی و غیر رسمی کشور اعم از هتل‌ها، مهمان‌پذیرها، هتل آپارتمان ها، مساجد، مدارس و ... بیش از ۵۰ میلیون نفر شب اقامت را ثبت کرده‌اند. 
 
او درخصوص ترتیب استان‌ها با بیشترین ضریب اقامت در مراکز رسمی نیز گفت: مازندران در صدر اقامت‌های نوروزی قرار دارد و استان‌های خراسان رضوی، گیلان، فارس، اصفهان، هرمزگان، بوشهر، یزد، خوزستان و تهران به ترتیب ۱۰ استانی هستند که بیشترین اقامت مسافران را در مراکز اقامتی رسمی ثبت کرده‌اند. این آمار نشان می‌دهد که تهران برای نخستین بار در زمره ۱۰ استان پر مسافر کشور قرار گرفته است. 
 
فاطمی یادآور شد: بیشترین رشد در جذب مسافر را در استان‌های تهران، خراسان جنوبی، بوشهر، خوزستان و هرمزگان شاهد هستیم.
 
البته چندی قبل نیز فرهاد مهریاری (مدیرکل دفتر ایمنی و ترافیک سازمان راهداری و حمل‌ونقل جاده‌ای)  مطرح کرده بود: طی ۱۸ روز گذشته، متوسط تردد بین استانی روزانه در تمام کشور به ۲ میلیون و ۲۰۰ هزار و ۲۶ وسیله نقلیه رسیده است.
 
به گفته او، روز ۱۳ فروردین‌ماه متوسط تردد بین استانی به ۲ میلیون و ۲۰ هزار و ۳۱۲ وسیله نقلیه رسیده است که نسبت به روز گذشته ۱۴ درصد کاهش داشت. این درحالیست که تغییرات تردد بین استانی از ابتدای طرح نوروزی تاکنون نسبت به نوروز سال قبل، ۵۰ درصد افزایش داشته است. 
 
مهریاری همچنین عنوان کرد: از ۲۵ اسفند ۱۴۰۰ تا پایان روز ۱۳ فروردین‌ماه ۱۴۰۱، استان خوزستان ۱۶۷درصد، بوشهر ۱۰۹درصد، اصفهان ۷۸درصد، خراسان رضوی ۷۴درصد و هرمزگان با ۷۱درصد، بیشترین افزایش را نسبت به سال قبل داشته‌اند. برای مجموع استان‌های تهران و البرز نیز تردد ۹میلیون و ۳۵۰هزار و ۵۴۰ وسیله نقلیه ثبت شد که نسبت به مدت مشابه سال گذشته افزایش ۴۹درصدی داشت.                           ",https://www.asriran.com/003Unf
833382,۱۴۰۱/۰۱/۱۵,بین الملل,جدیدترین آمار جهانی کرونا,ایران با مجموع هفت میلیون و ۱۶۷ هزار و ۶۴۶ مورد ابتلا و ۱۴۰ هزار و ۳۱۵ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.,"مجموع آمار مبتلایان به کووید-۱۹ در جهان تاکنون به ۴۹۱ میلیون و ۸۰۵ هزار و ۲۶۰ نفر رسیده، مرگ شش میلیون و ۱۷۶ هزار و ۱۹۵ نفر بر اثر این بیماری تأیید شده و ۴۲۶ میلیون و ۷۷۱ هزار و ۳۷۸ نفر از مبتلایان نیز تاکنون بهبود یافته‌اند.

به گزارش ایسنا، بر اساس آمارهای رسمیِ همه‌گیری کرونا، آمریکا با بیش از ۸۱.۸ میلیون مبتلا و بیش از یک میلیون قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳ میلیون مبتلا پس از آمریکا در رتبه دوم جهانی به لحاظ میزان ابتلا قرار گرفته است.
همچنین آمار مبتلایان به کووید-۱۹ در برزیل هم از ۲۹.۹ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است.
برزیل در عین حال با بیش از ۶۶۰ هزار جان باخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود و پس از آن هند با بیش از ۵۲۱ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.
همچنین در اروپا، روسیه با گذشتن از آمار ۳۶۹ هزار قربانی، هم اکنون بالاترین آمار مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.
فرانسه همچنین با ثبت بیش از ۲۵.۹ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است.
جدول جهانی پاندمی کرونا
بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح امروز (دوشنبه) به ترتیب به شرح زیر است:

همچنین ایران با مجموع هفت میلیون و ۱۶۷ هزار و ۶۴۶ مورد ابتلا و ۱۴۰ هزار و ۳۱۵ مورد فوت ناشی از بیماری کووید-۱۹ در حال حاضر در رتبه پانزدهم در بین کشورهای دارای بیشترین آمار مبتلایان به کرونا قرار دارد.
بر اساس آمار فوق پس از ایالات متحده، هند و برزیل تاکنون در فرانسه، آلمان، انگلیس، روسیه، ترکیه، ایتالیا، کره جنوبی، اسپانیا، ویتنام، آرژانتین، هلند، ایران، ژاپن، کلمبیا، اندونزی، لهستان، مکزیک، اوکراین، استرالیا، مالزی، رژیم صهیونیستی، اتریش، بلژیک، جمهوری چک، تایلند، آفریقای جنوبی، فیلیپین، پرتغال، پرو، کانادا، سوئیس، شیلی و یونان نیز بیش از سه میلیون مبتلا ثبت شده‌ است.
روند افزایش آمار ابتلا به بیماری کووید-۱۹ که تاکنون در ۲۲۵ کشور و منطقه در جهان شیوع یافته، ادامه دارد و این بیماری همچنان در دنیا قربانی می‌گیرد.
                           ",https://www.asriran.com/003Une
833378,۱۴۰۱/۰۱/۱۵,سیاسی,رژه وعده‌ها؛ حواس رئیس جمهور به جیب دولت هست؟,یک پدر هم وقتی به فرزندش وعده خرید دوچرخه یا کنسول‌های بازی را می‌دهد ابتدا به جیب خود نگاه می‌کند و بعد از کارنامه و معدل خوب حرف می‌زند.,"عصرایران؛ مصطفی داننده- رئیس جمهور رئیسی در 8 ماه گذشته شعارهای اقتصادی بسیاری داده که آخرین آن ریشه کن کردن فقر مطلق قبل از آمدن سال تازه و قرن جدید بود. اما به نظر می‌رسد، بسیاری از سخنان او و تیم اقتصادی‌اش در حد حرف‌های قشنگ باقی می‌ماند و تغییری در زندگی مردم ایجاد نمی‌کند.
یکی از اصلی‌ترین شعارهای رئیس جمهور، «رفع وابستگی کالاهای اساسی و سفره مردم به نرخ ارز» بود. اما الان می‌بینیم که برنج و گوشت هم با قیمت دلار گره خورده‌اند و هر روز بالاتر می‌روند.
او وعده داده بود بازار ارز را مدیریت کند و یا در همین اواخر حرف از ریشه کن کردن فقر مطلق قبل از آمدن سال 1401 زده بود اما شواهد نشان می‌دهد که اتفاقی نیفتاده و سفره زندگی مردم هر روز کوچک‌تر از دیروز می‌شود.
رییس شورای تامین دام کشور می‌گوید:« تقاضا برای خرید گوشت قرمز کاهش ملموسی دارد و میزان مصرف گوشت در ایام نوروز و رمضان نسبت به سال‌های گذشته کاهش چشم‌گیری پیدا کرده است. در سال‌های گذشته اگر خانواری برای ایام نوروز ۱۰ کیلو گوشت خریداری می‌کرد در سال جاری میزان خرید خود را نصف کرد.»
این مشکلات و محقق نشدن بسیاری از وعده‌های دولت سیزدهم در مورد شرایط اقتصادی کشور نشان می‌دهد که با شعار دادن نمی‌شود زندگی مردم را اداره کرد. اگر با شعار می‌شد وضعیت را به سامان کرد، الان وضعیت بورس سبز بود و همه از زندگی لذت می‌بردند.
اهالی سیاست باید بدانند که مردم به واسطه اینترنت و گسترش شبکه‌های اجتماعی، به راحتی به تمام حرف‌ها و وعده‌ها دسترسی دارند و می‌توانند هر روز آنها را مرور کنند و ببیند کدام یک عملی شده است و کدام در حد شعار باقی مانده است.
شاید اگر دولت هرچه زودتر برجام را احیا کند و به واسطه آن سروسامانی به وضع اقتصادی کشور بدهد، بتواند به بخشی از شعارهایش وعده عمل بپوشاند، در غیر اینصورت باید منتظر روزهای سخت‌تری از امروز بود.
دولت و حامیانش می‌گویند که کشور را به نتیجه مذاکرات گره نزده‌اند؛ اما ما مردم که می‌بینیم شرایط کشور و بازار، چشم به وین دارند تا ببیند بالاخره دود سفید از دودکش دیپلماسی بیرون می‌آید یا خیر.
 یک پدر هم وقتی به فرزندش وعده خرید دوچرخه یا کنسول‌ بازی می‌دهد ابتدا به جیب خود نگاه می‌کند و بعد از کارنامه و معدل خوب حرف می‌زند.
جیب دولت که فعلا خالی است و وعده و وعیدها در حال رژه رفتن در برابر مردم هستند و نکته جالب اینجاست که رئیس جمهور رئیسی هم هر روز وعده تازه‌ای به آنها اضافه می‌کند.                           ",https://www.asriran.com/003Una
833379,۱۴۰۱/۰۱/۱۵,سیاست خارجی,مقررات جدید سفر به عراق/ واکسن‌ ایرانی قبول نیست,"براساس اطلاعیه ""هما""، واکسن‌های مورد تائید عراق برای مسافران ایرانی فایزر، مدرنا، آسترازنکا، جانسون، سینوفارم و سینوواک است.","هواپیمایی جمهوری اسلامی ایران (هما) در اطلاعیه‌ای آخرین مقررات سفر به کشور عراق را اعلام کرد.
به گزارش عصر ایران به نقل از هواپیمایی جمهوری اسلامی ایران (هما)، مسافران از مبدأ ایران طبق مقررات ذیل می‌توانند به عراق مسافرت کنند.
نخست اینکه تمامی مسافران بالای ۱۲ سال با ارائه گواهی واکسیناسیون کرونا که از آخرین نوبت دریافت آنها ۱۴ روز گذشته باشد یا با ارائه جواب منفی آزمایش PCR در محدوده ۷۲ ساعت به پرواز، امکان سفر دارند. هم چنین واکسن‌های مورد تائید فایزر، مدرنا، آسترازنکا، جانسون، سینوفارم و سینوواک است.
در این اطلاعیه لیست مراکز تأیید شده آزمایش تشخیص مولکولی مسافران برون مرزی در لینک https://health.behdasht.gov. ir آمده است.
هم چنین جواب تست PCR یا کارت واکسیناسیون باید به زبان انگلیسی باشد.                           ",https://www.asriran.com/003Unb
833377,۱۴۰۱/۰۱/۱۵,بین الملل,ایران چقدر قابلیت تامین گاز اروپا را دارد؟,بخش بزرگ گاز طبیعی تولیدی ایران به مصرف داخلی می رسد، ایران باید در گاز طبیعی مایع (LNG) سرمایه گذاری کند تا صنعت گاز خود را متنوع کند.,"با آغاز جنگ اوکراین و تنش گازی بین روسیه و اروپا، کشورهای اروپایی تلاش دارند به مرور وابستگی گازی خود به روسیه را کاهش داده و به دنبال گزینه های جایگزین هستند که ایران به عنوان دومین دارنده ذخائر گاز طبیعی جهان، یکی از این کشورهاست.
به گزارش عصرایران، وب سایت "" یوروپین ویوز"" با انتشار گزارشی در این باره نوشت، با آغاز بحران اوکراین ایران امیدوار است به تامین‌کننده اصلی گاز اروپا تبدیل شده و جایگزین صادرات گاز روسیه شود.
بر اساس این گزارش: ایران به عنوان دومین ذخایر بزرگ گاز طبیعی در جهان، دارای 34 تریلیون متر مکعب ذخائر گاز طبیعی است. این میزان تقریبا 17 درصد از کل ذخایر گاز طبیعی جهان است.
برخی بر این باورند که ایران می تواند به تامین کننده اصلی گاز اروپا تبدیل شود و جایگزین صادرات گاز روسیه شود. با این حال، تحلیلگران و متخصصان انرژی ایرانی حتی با وجود اینکه کشورشان روی یک ذخیره بزرگ گازی دنیا نشسته، در این مورد تردید دارند.

به گفته مدیر عامل شرکت ملی گاز ایران، مقایسه تولید و صادرات ایران و روسیه تفاوت فاحشی را نشان می دهد. این تفاوت فاحش طبیعتا در صادرات خود را نشان می دهد. اگر سرمایه‌گذاری در تولید گاز و استفاده بهینه از منابع در دستور کار قرار نگیرد، ایران با وجود ذخایر عظیم خود، در آینده به واردات گاز وابسته خواهد شد.
صادرات سالانه گاز روسیه حدود 180 میلیارد متر مکعب است که از این میزان اروپا و ترکیه حدود 130 میلیارد متر مکعب دریافت می کنند. صادرات گاز ایران در سال حداقل 25 میلیارد متر مکعب است.
بر اساس گفته یکی از مقامات شرکت ملی گاز ایران: اگر ایران بخواهد تولید گاز خود را در حدود 10 سال به 1.5 میلیارد متر مکعب در روز افزایش دهد، آنها باید 90 میلیارد دلار سرمایه گذاری کنند. وی افزود: در صورت عدم سرمایه گذاری در تولید گاز و بهره برداری از منابع، ایران با وجود ذخائر عظیم خود به واردات گاز متکی خواهد شد.
یک مقام ارشد سابق وزارت نیرو ایران نیز گفت که این کشور می تواند سهم بازار جهانی خود را از 1 درصد به 10 درصد ارتقا دهد. علاوه بر این، این کشور می تواند سهم بزرگی در صادرات گاز به اروپا داشته باشد.
او گفت: برای تحقق این امر باید بر صادرات تمرکز کنیم نه مصرف داخلی. در حال حاضر بیشتر گاز تولیدی ایران به مصرف داخلی می رسد و به همین خاطر سهم جهانی ایران به شدت کاهش یافته است.
این مقام سابق پیشنهاد می کند که ایران باید در گاز طبیعی مایع (LNG) سرمایه گذاری کند تا صنعت گاز خود را متنوع کند. به این ترتیب، بازار صادرات کشور می تواند به بخش های مختلف جهان از جمله چین، ژاپن و اروپا گسترش یابد.
این امر مستلزم تسریع قدرت دیپلماسی گاز ایران، همراهی با بازارهای جهانی و روابط مسالمت آمیز با کشورها است. ایران همچنین باید نرخ سرمایه گذاری در زیرساخت های گازی را افزایش دهد. این شامل LNG، خطوط لوله و تاسیسات مایع سازی است.

در 4 ماه گذشته و به ویژه پس از آغاز بحران اوکراین، اروپا بزرگترین واردکننده ال ان جی آمریکا بوده است.
آمارها نشان می دهد که صادرات ال ان جی ایالات متحده به اروپا در ماه مارس تقریبا 16 درصد افزایش یافت و به بالاترین حد خود رسید. محموله های صادراتی گاز طبیعی مایع به اروپا همچنان ادامه دارد زیرا کشورهای اروپایی تلاش می کنند واردات گاز روسیه را حذف کنند.
بر اساس آمارها صادرات به بنادر اروپایی در ماه مارس امسال حدود 7.43 میلیون تن بوده است. واردات این بنادر در ماه فوریه 6.4 میلیون تن بوده است. آمارها نشان می دهد از مجموع صادرات گاز مایع طبیعی آمریکا حدود 65 درصد به اروپا، حدود 12 درصد به آسیا و 3 درصد نیز به آمریکای لاتین رفته است.
                            ",https://www.asriran.com/003UnZ
833376,۱۴۰۱/۰۱/۱۵,عمومی,اتوبوس لاکچری با امکانات یک خانه (فیلم),این اتوبوس که یک خانه لاکچری متحرک است، آشپزخانه و سرویس بهداشتی و اتاق خواب دارد و تمام امکانات برای یک زندگی در آن فراهم است.,کد ویدیو  دانلود    فیلم اصلی                                     ,https://www.asriran.com/003UnY
833380,۱۴۰۱/۰۱/۱۵,سیاست خارجی,رئیسی به امیر قطر: آمادگی کمک به برگزاری جام جهانی / امیرقطر: گروه ایران، حماسی است,"""جمهوری اسلامی ایران آمادگی دارد در جهت برگزاری هرچه بهتر و باشکوه‌تر بازی‌های جام جهانی، در جزیره کیش و سایر جزایر نزدیک به قطر هرگونه مساعدت و کمک مورد نیاز را ارائه کند"".","رئیس‌ جمهور در گفت وگوی تلفنی با امیر قطر بر آمادگی جمهوری اسلامی ایران برای مساعدت به این کشور جهت برگزاری بهتر و باشکوه تر جام جهانی تاکید کرد.
 
به گزارش ایرنا، سید ابراهیم رئیسی یکشنبه شب در پاسخ به تماس تلفنی «شیخ حمد بن تمیم آل ثانی» امیر قطر با تبریک حلول ماه مبارک رمضان با اشاره به ظرفیت‌های گسترده در مسیر توسعه روزافزون سطح روابط و همکاری‌های دو کشور افزود: تهران و دوحه با فعال کردن تمامی ظرفیت‌های همکاری و ایجاد هماهنگی‌های نزدیک می‌توانند گام‌های موثری در راستای منافع دو ملت و برقراری ثبات و امینت در منطقه بردارند.
 
رئیس‌جمهور با اشاره به سفر آتی امیر قطر به تهران در آینده نزدیک خاطرنشان کرد: در این سفر تصمیمات بزرگی در راستای توسعه بیش از پیش مناسبات و همکاری‌های دو کشور در حوزه‌های مختلف اتخاذ خواهد شد.
 
  رئیسی با بیان اینکه امروز اراده جمهوری اسلامی ایران و قطر بر توسعه بیش از پیش روابط دوجانبه استوار است، گفت: تهران از توسعه سطح روابط با دوحه در بخش‌های مختلف استقبال می‌کند و برداشتن گام‌های بلند در راستای ارتقای هرچه بیشتر روابط دو کشور را به نفع دو ملت وملت‌های منطقه می داند.  
 
رئیس‌جمهور در ادامه با ابراز خرسندی از برگزاری مسابقات جام جهانی فوتبال در قطر و آرزوی موفقیت برای این کشور در برگزاری این رویداد ورزشی مهم، خاطرنشان کرد: جمهوری اسلامی ایران آمادگی دارد در جهت برگزاری هرچه بهتر و باشکوه‌تر بازی‌های جام جهانی، در جزیره کیش و سایر جزایر نزدیک به قطر هرگونه مساعدت و کمک مورد نیاز را ارائه کند و اطمینان داریم با برنامه‌ریزی‌ هایی که انجام شده، جهانیان شاهد بازی‌های خاطره‌انگیزی خواهند بود.
گروه ایران، حماسی است
امیر قطر نیز در این تماس تلفنی با تاکید بر اینکه کشورش بعد از ملاقات و مذاکرات طولانی دو کشور در دوحه بطور کامل به توسعه هرچه بیشتر روابط با تهران متعهد است، گفت: معتقدیم سفر جنابعالی در توسعه روابط برادرانه و استحکام همکاری‌ها از نقش مهمی برخوردار است.
 
«شیخ حمد بن تمیم آل ثانی» با اظهار خرسندی از راهیابی تیم ملی فوتبال ایران به مسابقات جام جهانی گفت: در این مسابقات به خوبی از برادران خود استقبال خواهیم کرد و گروهی که تیم ایران در آن قرار گرفته گروهی حماسی است و مطمئناً شاهد بازی‌های جذابی خواهیم بود.
 
امیر قطر خاطرنشان کرد: در خصوص همکاری دو کشور در برگزاری مسابقات نیز بزودی وزیر راه قطر در جزیره کیش با همتای خود درباره نحوه همکاری‌ها ملاقات و مذاکره خواهد داشت.                           ",https://www.asriran.com/003Unc
833373,۱۴۰۱/۰۱/۱۵,فناوری و IT,متاورس چیست؟,برخلاف وی آرهای امروزی که بیشتر برای بازی استفاده می‌شوند، دنیای مجازی متاورس می‌تواند برای همه‌چیز مانند کار، بازی، کنسرت، سینمای رفتن یا معاشرت‌های عادی استفاده شود.,"متاورس ایده‌ای است که به نظر عده‌ای آینده اینترنت خواهد بود. اما متاورس دقیقاً چیست؟

به گزارش بی بی سی، از دید یک فرد معمولی، متاورس همان واقعیت مجازی (وی آر) است با رنگ و لعاب بیشتر اما عده‌ای فکر می‌کنند متاورس می‌تواند آینده اینترنت باشد.


در واقع، به اعتقاد آنها تکنولوژی واقعیت مجازی فعلی همان نسبتی را با آینده دارند که موبایل‌های زمخت و کند اولیه در دهه ۸۰ میلادی در مقایسه با تلفن‌های همراه هوشمند امروزی دارند.


در متاورس، به‌جای استفاده از کامپیوتر با یک هدست واقعیت مجازی، وارد دنیایی می‌شوید که شما را به انواع فضاهای مجازی متصل می‌کند.


برخلاف وی آرهای امروزی که بیشتر برای بازی استفاده می‌شوند، این دنیای مجازی می‌تواند برای همه‌چیز مانند کار، بازی، کنسرت، سینمای رفتن یا معاشرت‌های عادی استفاده شود.


چرا متاورس ناگهان مطرح‌شد؟


شور و هیجان درباره دنیای دیجیتال و واقعیت افزوده هر از چند سال اوج می‌گیرد و همیشه بعد از مدتی فروکش می‌کند.


اما ذوق و اشتیاق فراوانی میان سرمایه‌گذاران ثروتمند و شرکت‌های بزرگ تکنولوژی درباره متاورس وجود دارد و هیچ‌کس نمی‌خواهد از قافله عقب بماند مخصوصاً اگر قرار باشد متاورس آینده اینترنت را در دست بگیرد.


در عین حال، این اولین بار است که تکنولوژی‌های موجود، قابلیت بر آورده کردن این ایده را از خود نشان می‌دهند و پیشرفت‌هایی که در واقعیت مجازی و شکل‌های ارتباط برقرار کردن دربازی‌های مجازی دیده می‌شود، به آنچه از متاورس توقع می‌رود نزدیکی دارد.


چرا فیس‌بوک در این روند دخالت دارد؟


فیس‌بوک ساختن متاورس را یکی از اولویت‌های اصلی‌اش قرار داد. فیسبوک سال پیش برای تغییر وجهه خود به عنوان یک شبکه اجتماعی نام تجاری‌اش را به متا تغییر داد.


این شرکت با سرمایه هنگفتی که خرج هدست های واقعیت مجازی اوکولوس کرده توانسته آن‌ها را باقیمتی پایین تراز رقبایش در بازار ارائه دهد. قیمتی که طبق نظر بعضی تحلیلگران شاید مقداری هم برایش ضرر داشته است.


این شرکت اپلیکیشن های واقعیت مجازی برای معاشرت‌های مجازی و همین‌طور برای فضاهای کاری ساخته ازجمله اپلیکیشنی که با دنیای واقعی هم تعامل دارد.




اوکولوس کوئست ۲ یکی از جدیدترین هد ست‌های واقعیت مجازی است




متا برخلاف سابقه‌اش که شرکت‌های رقیبش را می‌خرد،‌ این بار ادعا کرده است: ""متاورس یک‌شبه و به دست‌تنها یک شرکت ساخته نخواهد شد."" به همین دلیل برعکس گذشته درباره متاورس وعده همکاری می‌دهد.


این شرکت سال پیش ۵۰ میلیون دلار در شرکت‌های غیرانتفاعی سرمایه‌گذاری کرد تا با کمک آن‌ها ""متاورس به شکل مسئولانه‌تری ساخته شود.""


بااین‌وجود متا پیش‌بینی می‌کند به واقعیت رسیدن متاورس ۱۰ تا ۱۵ سال طول خواهد کشید.


چه کسان دیگری به متاورس علاقه‌مندند؟


تیموتی سوئینی، رئیس شرکت بازی‌سازی اپیک که بازی مشهور فورتنایت را می‌سازد مدت‌هاست که از بلندپروازی‌هایش درباره متاورس صحبت کرده است.


بازی‌های اینترنتی باقابلیت بازی کردن چند نفر، ده‌ها سال است که قابلیت تعامل دارند. این بازی‌ها متاورس نیستند اما ایده پشت آن‌ها با متاورس نقاط مشترک بسیاری دارد.


در سال‌های اخیر فورتنایت محصول خود را گسترش داده است. فورتنایت در دنیای مجازی خود کنسرت برگزار می‌کند، محصولات جدید مارک‌های معروف را تبلیغ و معرفی می‌کند و بسیاری فعالیت‌های دیگر در این دنیای دیجیتال انجام می‌دهد.
این گسترش قابلیت‌ها توجه بسیاری را به خود جلب کرده و برنامه‌هایی که آقای سوئینی برای متاورس دارد را در مرکز توجه قرارداده است.


بازی‌های دیگر هم در حال نزدیک شدن به ایده متاورس هستند. مثلاً رابلوکس پلتفرمی است که در آن هزاران بازی مختلف اکوسیستمی بزرگ‌تر تشکیل می‌دهند.


هم‌زمان یونیتی، یکی از پلتفرم‌های سازنده فضاهای سه‌بعدی در حال سرمایه‌گذاری روی ""دوقلوی مجازی"" است که در آن کپی برابر اصلی از دنیای واقعی خلق می‌شود. شرکتان ویدیا، سازنده پردازشگرهای گرافیکی هم در حال کار روی پروژه ""آمنیورس"" است که آن را پلتفرمی برای اتصال دنیاهای مجازی معرفی کرده است.



پس همه‌چیز به بازی‌های مجازی ختم می‌شود؟



نه. هرچند ایده‌های فراوانی درباره اینکه متاورس چطور خواهد بود مطرح می‌شود اما در تمام این ایده‌ها هسته مرکزی ارتباط انسانی است.


اپلیکیشن واقعیت مجازی به نام وی آر چت کاملاً بر معاشرت و چت کردن در فضای واقعیت مجازی در اینترنت بدون هدف بخصوص و فقط به‌قصد آشنا شدن با افراد جدید متمرکزشده است.


آقای سوئینی در مصاحبه‌ای با واشنگتن‌پست گفت آینده‌ای را می‌بیند که در آن تولیدکنندگان اتومبیل جدیدترین مدل‌های خود را در متاورس تبلیغ خواهند کرد: ""یک مدل مجازی از آخرین اتومبیلشان در این فضا قرار خواهند داد و شما می‌توانید برای امتحان یک با آن‌یک دور بزنید.""


شاید در آینده وقتی در فضای مجازی خرید می‌کنید، بتوانید اول لباس مجازی را امتحان کنید و بعد لباس واقعی را که به در خانه‌تان فرستاده خواهد شد، سفارش بدهید.


آیا این تکنولوژی در حال حاضر وجود دارد؟


تکنولوژی واقعیت مجازی در سال‌های اخیر بسیار پیشرفت کرده است.
باکیفیت‌ترین هد ست‌های واقعیت مجازی می‌توانند چشم انسان را به شکلی گول بزنند که اجسام سه‌بعدی درحالی‌که در دنیای مجازی بازی‌های حرکت می‌کنید کاملاً واقعی به نظر برسند.
این ابزارها بسیار عمومی‌تر از قبل شده‌اند. در کریسمس سال ۲۰۲۰ هدست مارک اوکولوس کوئست ۲ یکی از پرطرفدارترین هدیه‌ها بود.


موج توجه و علاقه‌ای که به ان اف تی به وجود آمده است و راه قابل‌اطمینانی که برای ردگیری مالکیت کالاهای مجازی پیداشده است، می‌تواند تصویری از اینکه اقتصادی مجازی آینده چگونه کار خواهد کرد برایمان ترسیم کند.


دنیاهای مجازی پیشرفته‌تر آینده به اینترنت موبایل بهتر، قابل‌اعتمادتر و مداوم‌تری نیاز دارد. شاید فراگیر شدن اینترنت موبایل ۵ جی راه‌حل آن باشد.


مسیر کامل شدن متاورس در دست شرکت‌های بزرگ تکنولوژی است تا در دهه آینده و شاید کمی طولانی‌تر سرنوشت آن را مشخص کنند.
                           ",https://www.asriran.com/003UnV
833374,۱۴۰۱/۰۱/۱۵,اجتماعی ,هواشناسی: هوا در برخی از مناطق تا ۱۲ درجه سرد می‌شود,فردا در استان‌های ساحلی دریای خزر، اردبیل و خراسان شمالی، کاهش محسوس دما بین ۱۰ تا ۱۲ درجه رخ خواهد داد و دریای خزر هم امروز و فردا مواج و متلاطم می‌شود.,"کارشناس سازمان هواشناسی گفت: از فردا در استان‌های ساحلی دریای خزر، اردبیل و خراسان شمالی، کاهش محسوس دما بین ۱۰ تا ۱۲ درجه رخ خواهد داد.


به گزارش ایرنا از وزارت راه و شهرسازی «امین حسین نقشینه» با تشریح آخرین وضعیت جوی کشور ، گفت: امروز برای بیشتر مناطق کشورمان جوی پایدار همراه با افزایش دما به ویژه در سواحل خزر را پیش‌بینی می‌کنیم. از بعد از ظهر امروز و طی فردا با شمالی شدن جریانات روی دریای خزر، برای استان‌های ساحلی دریای خزر بارش پراکنده و وزش باد و چهارشنبه برای شمال غرب کشور بارش پراکنده را پیش‌بینی می‌کنیم.
وی افزود: پنجشنبه و جمعه با گذر موج تراز میانی جو در نواحی شمال غرب، سواحل دریای خزر، ارتفاعات و دامنه‌های جنوبی البرز، در استان‌های قزوین، البرز و تهران، بارش باران، رعد و برق و وزش باد شدید خواهد شد.
کارشناس سازمان هواشناسی کشور اضافه کرد: وزش باد شدید امروز در نواحی غرب و شمال غرب، فردا جنوب غرب، جنوب و دامنه‌های جنوبی البرز، به تدریج مرکز، شرق و جنوب شرق، چهارشنبه برای دامنه‌های جنوبی البرز، جنوب و جنوب شرق، تندباد پیش‌بینی کرده‌ایم که در نواحی مستعد سبب خیزش گرد و خاک هم خواهد شد.
به گفته نقشینه، این شرایط پنجشنبه در نوار غربی و جمعه در بیشتر نقاط کشور پیش‌بینی می‌شود.
وی گفت: فردا در استان‌های ساحلی دریای خزر، اردبیل و خراسان شمالی، کاهش محسوس دما بین ۱۰ تا ۱۲ درجه رخ خواهد داد و دریای خزر هم امروز و فردا مواج و متلاطم می‌شود.
کارشناس سازمان هواشناسی کشور ادامه داد: خلیج فارس به ویژه در سواحل بوشهر و غرب تنگه هرمز از بعد از ظهر امروز تا بعد از ظهر فردا مواج و متلاطم خواهد بود.
نقشینه، بیشینه دمای تهران را هم برای امروز ۲۹ درجه پیش‌بینی کرد و گفت: بیشینه دمای هوای پایتخت فردا و پس‌فردا به ۲۶ و ۲۷ درجه خواهد رسید و برای روز پنجشنبه هم گاهی رگبار را پیش‌بینی کرده‌ایم. کمینه دمای تهران هم امروز صبح در ایستگاه مهرآباد ۱۷ و در شمیرانات ۱۵ درجه گزارش شد.

                           ",https://www.asriran.com/003UnW
833372,۱۴۰۱/۰۱/۱۵,اجتماعی ,افزایش ۳۰ درصدی ترافیک تهران,نمودار‌های مقایسه‌ای در سیستم‌های هوشمند پلیس راهور تهران بزرگ نشان داد که از ساعت ۰۷:۴۵ تا ساعت ۰۹:۰۰ صبح امروز ۳۰ درصد حجم و تردد ترافیک در سطح معابر شهر تهران ثبت شده است.,"تسنیم: معاون آموزش و فرهنگ ترافیک پلیس راهور تهران بزرگ از افزایش ۳۰ درصدی ترافیک امروز تهران خبر داد.
 
سرهنگ علی همه‌خانی با اشاره به افزایش ترافیک تهران با توجه به بازگشایی مدارس، اظهار کرد: پس از اعلام ستاد ملی کرونا مبنی بر بازگشایی مجدد مدارس از تاریخ ۱۴ فرودین ماه امسال و حضور و تردد بیشتر خودرو‌ها در سطح معابر پایتخت، با رصدی که همکاران بنده در مرکز کنترل ترافیک هوشمند پلیس راهور تهران بزرگ امروز صبح از سطح معابر داشتند، شاهد افزایش ۳۰ درصدی حجم ترافیک و تردد‌ها نسبت به روز گذشته در شهر تهران بوده‌ایم.
 
معاون آموزش و فرهنگ ترافیک پلیس راهور تهران بزرگ افزود: نمودار‌های مقایسه‌ای در سیستم‌های هوشمند پلیس راهور تهران بزرگ نشان داد که از ساعت ۰۷:۴۵ تا ساعت ۰۹:۰۰ صبح امروز ۳۰ درصد حجم و تردد ترافیک در سطح معابر شهر تهران ثبت شده است.
 
وی تصریح کرد: این افزایش حجم تردد‌ها و ترافیک در شهر تهران قابل پیش‌بینی بود و پلیس راهور تهران بزرگ با استفاده از ظرفیت ۱۰۰ درصدی و با چینش تیم‌های عملیاتی در سطح معابر، تقاطع‌ها و مقابل مدارس نسبت به کنترل، روان‌سازی ترافیک و افزایش ایمنی تردد‌ها اقدام کرده است.                           ",https://www.asriran.com/003UnU
833371,۱۴۰۱/۰۱/۱۵,اقتصادی,اتحادیه: میوه ذخیره ‌شده در تهران هنوز به فروش نرسیده/ نابودی ۶۰ درصد بوته‌های هندوانه به دلیل گرما,هوا رو به گرمی رفته است و با گرم شدن هوا پرتقال زود خراب خواهد شد و بعد از خروج از سردخانه حداقل ۲ تا ۳ روز می‌تواند ماندگاری خود را حفظ کند و بعد از آن می‌پوسد پس دولت چاره‌ای ندارند جز اینکه آن را زیر نرخ بازار عرضه کنند.,"رییس اتحادیه بار فروشان گفت: در ایام نوروز، کیفیت بار نسبت به سال‌های گذشته قابل توجه بود، اما استقبال از خرید کاهش چشمگیری پیدا کرد. میوه ذخیره‌سازی شده از سوی سازمان تعاون روستایی در دست آن‌ها مانده و هنوز این سازمان موفق بفروش آن نشده است و اگر این بار بفروش نرسد پوسیده خواهند شد.
 
به گزارش ایلنا، مصطفی دارایی‌نژاد با اشاره به آرامش بازار در ماه رمضان، گفت: میادین میوه و تره‌بار در ۱۳ فروردین نیز تعطیل نشدند تا مردم بتوانند نیاز‌ها خود را در زمینه کاهو و سبزیجات تامین کنند چراکه میزان تقاضا برای خرید کاهو در ۱۳ فروردین افزایش چشمگیری پیدا می‌کند.
 
این فعال اقتصادی با بیان اینکه قیمت سبزیجات در ماه رمضان افزایش پیدا می‌کند، تصریح کرد: میزان مصرف سبزی خوردن در ماه رمضان بالا می‌رود از این‌رو قیمت سبزی خوردن به کیلویی ۸ هزار تومان رسیده است. علاوه بر این، مصرف گوجه و خیار نیز در ماه رمضان بالا می‌رود، اما از آنجایی‌که میزان کشت این محصولات ۲ برابر شده است، در سال جاری با مشکلی در این زمینه‌ها مواجه نخواهیم شد.
 
دارایی‌نژاد با اشاره به افزایش روند صادرات هندوانه به ترکیه و عراق، گفت: روزانه حدود ۵ هزار تن هندوانه وارد میدان اصلی می‌شود؛ اما در ماه رمضان میزان مصرف هندوانه به‌دلیل بالا رفتن عطش مردم افزایش پیدا می‌کند از این‌رو تقاضا برای خرید بالا می‌رود؛ هفته گذشته هندوانه کیلویی ۳ هزار تومان بود، اما از ابتدای هفته جاری قیمت هندوانه به کیلویی ۵ هزار تومان رسید.
 
وی با بیان اینکه هوای گرم ۶۰ درصد از بوته‌های هندوانه را از بین برد، خاطر نشان کرد: با این وجود، کمبودی در زمینه هندوانه در بازار نداریم و روزانه ۲۰۰ کانتینر هندوانه از استان فارس بارگیری می‌شود. باید به این نکته اشاره کنم با افزایش روند صادرات خللی در بازار داخلی ایجاد نمی‌شود.
 
به گفته رییس اتحادیه بارفروشان، ملون به ترکیه و عراق صادر می‌شود و کشور‌های ارمنستان، تاجیکستان درخواست خرید ملون را به ما داده‌اند؛ به مردم این اطمینان را می‌دهیم که میزان صادرات به گونه‌ای تنظیم شود که تاثیری در بازار داخلی نگذارد در حال حاضر ملون کیلویی ۹ هزار تومان در میدان میوه و تره‌بار بفروش می‌رسد.
 
دارایی‌نژاد با اشاره به کاهش خرید میوه در ایام نوروز، افزود: کیفیت بار نسبت به سال‌های گذشته قابل توجه بود این در حالیست که استقبال از خرید کاهش چشمگیری پیدا کرد. میوه ذخیره‌سازی شده از سوی سازمان تعاون روستایی در دست آن‌ها مانده و هنوز این سازمان موفق بفروش آن نشده است و اگر این بار بفروش نرسد پوسیده خواهند شد. میوه ذخیره‌سازی در تهران، مشهد و قم هنوز بفروش نرسیده است.
 
وی ادامه داد: هوا رو به گرمی رفته است و با گرم شدن هوا پرتقال زود خراب خواهد شد و بعد از خروج از سردخانه حداقل ۲ تا ۳ روز می‌تواند ماندگاری خود را حفظ کند و بعد از آن می‌پوسد پس دولت چاره‌ای ندارند جز اینکه آن را زیر نرخ بازار عرضه کنند.
 
این فعال صنفی با اشاره به نرخ انواع میوه در میدان میوه و تره‌بار، گفت: پرتقال کیلویی ۵ تا ۹ هزار تومان، سیب کیلویی ۷ تا ۱۵ هزار تومان، کیوی کیلویی ۸ تا ۱۸ هزار تومان و خیار کیلویی ۷ هزار تومان است.
 
دارایی‌نژاد در پایان با اشاره به نرخ میوه‌های نوبرانه، افزود: چغاله بادام در بازار فراوان و کیلویی ۳۰ تا ۶۰ هزار تومان است و همچنین دیگر شاهد فروش گوجه سبز کیلویی ۴ میلیون نیستیم و نرخ آن به کیلویی ۳۰۰ هزار تومان رسیده است البته تلاش داریم که میزان عرضه گوجه سبز را افزایش بدهیم که در روز‌های آینده قیمت آن نیز شکسته خواهد شد.                           ",https://www.asriran.com/003UnT
833369,۱۴۰۱/۰۱/۱۵,اجتماعی ,کل کل طنز مهران غفوریان و مهران مدیری (فیلم),کل کل طنز مهران غفوریان و مهران مدیری در برنامه دورهمی را ببینید.,کد ویدیو  دانلود    فیلم اصلی                                     ,https://www.asriran.com/003UnR
833370,۱۴۰۱/۰۱/۱۵,سیاسی,عباس عبدی: مسئله زنان در ایران تبدیل به استخوان لای زخم شده است,ساختار قدرت در ایران باید این واقعیت را بپذیرد و به الزامات آن تن دهد، ممکن نیست که خلاف این فرآیند را بتوان در میان‌مدت پیش برد. همچنان‌که تجربه چند دهه گذشته این را ثابت کرده است. ایستادن جلوی ضرورت‌های تاریخی جز اینکه حکومت را فرسوده می‌کند نتیجه دیگری ندارد.,"عباس عبدی، تحلیلگر مسائل سیاسی اجتماعی در روزنامه اعتماد نوشت: در یادداشت پیش به تناقض ایران درباره عضویت در فدراسیون‌های بین‌المللی و سیاست‌های مرتبط با ورزش قهرمانی پرداخته شد. در این یادداشت به وجه دیگری از این تناقض که ناشی از غلبه رویکرد مردسالار است، اشاره خواهد شد.
 
فرض کنیم که اصلا مساله‌ای به عنوان فدراسیون‌های ورزشی وجود ندارد، در این صورت باز هم باید سیاست منع ورود زنان به ورزشگاه‌ها را تغییر داد. چرا؟  مساله زنان در ایران فارغ از واکنش‌های بین‌المللی، تبدیل به استخوان لای زخم شده است. حدود ۱۵۰ سال است که درگیر این ماجرا هستیم. از یک سو زنان در حال پیشرفت و فتح عرصه‌های جدید اجتماعی هستند، از سوی دیگر مقابله‌های ناهنجار و غیرمعقول با این روند در قالب توجیهات گوناگون ادامه دارد.
 
برخی آقایان غیرمسوولانه در برابر روند طبیعی افزایش حضور زنان در عرصه عمومی مخالفت می‌کنند و از گذشته نیز درس نمی‌گیرند. در صدر مشروطه برخی آقایان «افتتاح مدارس تربیت نسوان و دبستان دوشیزگان» را در یک جمله و در ردیف «اباحه مسکرات و اشاعه فاحشه‌خانه‌ها» می‌آوردند... 
 
امروز هم پیروان آنان حضور زنان در ورزشگاه‌ها را با ادبیاتی مشابه توصیف می‌کنند. ولی فراموش می‌کنند که ۴۳ سال پس از انقلابی به نام اسلام، قبولی زنان در دانشگاه‌های جمهوری اسلامی 5/1 برابر مردان شده است در حالی که پیش از انقلاب، مردان بیش از دوبرابر زنان قبول می‌شدند.
 
امروز حتی دختران همان افراد، نه تنها درس می‌خوانند بلکه به دانشگاه رفته و عضویت هیات علمی آن را افتخار خود و زن مسلمان می‌دانند. در تمامی حوزه‌های علمی، هنری و فرهنگی و حتی صنعتی و کشاورزی میدان‌دار هستند. در جمهوری به نام اسلام، مدال‌آوری زنان را افتخار می‌دانند و آن را نشانه‌ای از موفقیت جامعه و حکومت. این مقاومت در برابر بدیهیات جامعه امروز نوعی بیماری ناشی از ترس و نیز منافع است.
 
یکی از نکات جالب این است که این اقدامات علیه حضور زنان عموما با اتکای به قدرت انجام می‌شود و به همین دلیل، اثرات آن منفی‌تر است و واکنش ایجاد می‌کند. اگر واقعا در برخی مظاهر حضور آنان نشانه‌ای از مشکلات اخلاقی هم باشد، باز هم بهتر است که با اتکای به قدرت به مقابله با آنان نرفت و اجازه داد که جامعه راسا در برابر این مساله واکنش نشان دهد. ضمن اینکه مسوولیت بروز چنین مظاهری بیش از زنان متوجه مردان است، ولی آقایان فقط به محدودیت زنان می‌پردازند. چرا؟ چون زورشان به آقایان نمی‌رسد و آنان را عملا معاف از ماجرا می‌کنند. مساله زنان در ایران و در قرن گذشته درست مطرح نشده است. در رژیم پهلوی با این مساله به گونه‌ای ابزاری برخورد کردند و در فهم مساله و راه‌حل آن به ظواهر محدود شد.
 
در چهل و سه سال اخیر نیز، نگاه غالب مبتنی بر نظریه توطئه است که گویی عده‌ای درصددند تا از مساله زنان سوءاستفاده کرده تا علیه حکومت یا دین اقدام کنند. ولی واقعیت ماجرا چیز دیگری است. واقعیت این است که با توسعه و پیشرفت جامعه، مردان و ضرورتا زنان نیز پیشرفت می‌کنند. به میزانی که هر دو پیشرفت می‌کنند، حقوق و آزادی‌های مطلوب آنان نیز به یکدیگر نزدیک‌تر می‌شود. 
 
شاید در صد سال پیش یک مرد دانشمند و باسواد می‌توانست زنی بی‌سواد یا کم‌سواد داشته باشد، ولی امروز هیچ کس نمی‌تواند زن بی‌سواد داشته باشد، زندگی یک مرد باسواد و تحصیلکرده، با زن بی‌سواد و کم‌سواد ناپایدار است. چنین زنی از اداره خانه و تربیت کودک عاجز است. به علاوه بخش مهمی از مشاغل در دنیای جدید به گونه‌ای است که بدون حضور زنان تامین نمی‌شود. مشارکت سیاسی و حق رای نیز شامل همه می‌شود و شرط استفاده درست از آن تن دادن به استقلال زن و شعور و فهم سیاسی داشتن او است. 
 
تغییرات دیگر نیز نقش زنان را دچار دگرگونی کرده و مقاومت در برابر این فرآیند، مثل جابه‌جا کردن قله دماوند با دستان خالی است. متاسفانه عده‌ای از افراد گمان می‌کنند که طرح این‌گونه مطالبات زنان، توطئه خارجی‌ها یا فضای مجازی یا رسانه‌های بیگانه است. حرکت به سوی برابری در حقوق، برنامه از پیش طراحی شده کسی نیست، بلکه نوعی ضرورت است، همچنانکه حرکت به سوی دموکراسی نیز یک ضرورت است.
 
ساختار قدرت در ایران باید این واقعیت را بپذیرد و به الزامات آن تن دهد، ممکن نیست که خلاف این فرآیند را بتوان در میان‌مدت پیش برد. همچنان‌که تجربه چند دهه گذشته این را ثابت کرده است. ایستادن جلوی ضرورت‌های تاریخی جز اینکه حکومت را فرسوده می‌کند نتیجه دیگری ندارد. 
 
نکته مهم دیگری که در جریان اتفاقات ورزشگاه مشهد باید مورد توجه و اهمیت قرار بگیرد این است، گرهی را که با دست می‌توان باز کرد، نباید با دندان باز کرد. فدراسیون فوتبال می‌تواند یک دستورالعمل شفاف و روشن تهیه و منتشر کند و به تایید سایر مراجع ذی‌ربط نیز برساند و همه بدانند که در این مورد چگونه عمل خواهد شد. این زشت است که حق ورود زنان در ورزشگاه رسما اعلان شود ولی در عمل با انواع و اقسام ترفندها جلوی آن گرفته شود. 
 
متاسفانه شاید بتوان گفت که این‌گونه مدیریت در بسیاری از حوزه‌ها نیز وجود دارد که چندان برجسته یا تبلیغاتی نمی‌شود و البته هزینه‌هایش را مردم و جامعه می‌پردازند. این شیوه رفتار منجر به اظهارات خلاف واقع و دروغ نیز می‌شود. 
 
بنده اطمینان نسبی دارم که هیچ‌گاه حقیقت این ماجرا به صورت رسمی اعلام نخواهد شد، در حالی که مسوولان امر می‌دانند که کل این ماجرا تحت چه فرآیندی رخ داده است.  نکته دیگر این است که چنین رویدادهایی اعتماد به نفس مردم را نسبت به عوامل اثرگذار داخلی کاهش می‌دهد، عده‌ای را ناامید می‌کند و عده دیگری را به سوی پذیرش امید به آن سوی مرز سوق می‌دهد. 
 
به صورت خلاصه باید گفت که یکدست شدن ساختار مدیریتی کشور فرصت مناسبی است که یک بازنگری جدی درباره موارد متناقض در سیاست‌های رسمی انجام شود. ورزش و مساله زنان یکی از موارد مهم این تناقضات است. به دیگر تناقضات در حوزه فرهنگ و اقتصاد و اجتماع و... نیز در آینده اشاره خواهم کرد.                           ",https://www.asriran.com/003UnS
833368,۱۴۰۱/۰۱/۱۵,ورزشی,حرف‌های جنجالی محمد دادکان درباره دختران ایرانی در دبی,این همه فحشا می‌شود، در همان مشهدی که زنان را راه ندادند استادیوم، کسی نمی‌آید از دین حرف نمی‌زند. اما اگر یک دختر بخواهد فوتبال ببیند دین می‌رود زیر سوال؟,"اعتماد نوشت: محمد دادکان رئیس سابق فدراسیون فوتبال حرف‌های جنجالی درباره عدم ورود زنان به ورزشگاه مطرح می‌کند.
 
تیم ملی ایران در شرایطی در آخرین بازی از مرحله انتخابی جام جهانی در مشهد از تیم لبنان پذیرایی کرد که اجازه ورود زنان به ورزشگاه در آن بازی داده نشد و از آن بدتر اینکه با زنانی که قصد داشتند این بازی را از نزدیک تماشا کنند، برخورد تندی شد.
 
راه ندادن زنان به ورزشگاه برای آن دیدار حواشی زیادی در پی داشت و حتی فیفا با ارسال نامه‌ای به فدراسیون فوتبال درباره این اتفاقات توضیح خواسته است. بسیاری از چهره‌های ورزشی، سیاسی و هنری بعد از آن حادثه و استقبال از زنان با اسپری فلفل، نسبت به این مورد واکنش‌های تندی نشان داده اند، ولی حالا محمد دادکان، رئیس سابق فدارسیون فوتبال در گفتگو با اعتماد، صحبت‌های جنجالی مطرح کرده و گفته اگر کسی از مسئولین دلش برای زنان ایرانی می‌سوزد باید به فکر آن‌هایی باشند که به دلیل کار نداشتن در ایران در کشور‌های همسایه روسپی‌گری می‌کنند.
 
محمد دادکان می‌گوید: «در مورد اتفاق اخیر باید بگویم تمام این‌ها دروغ است که زنان نباید وارد استادیوم شوند. دیگر از این صریح‌تر؟ همه این‌ها که می‌گویند دین گفته، فلان روحانی گفته، همه دروغ است. با دلیل می‌گویم و خودم هم حاضرم صدمه‌اش را بپذیرم. اگر شما یک ذره به یک خانم احترام می‌گذاری و منزلت زن را حفظ می‌کنی و دنبال دین هستی چرا این قدر زن روسپی ایرانی توی دبی و ترکیه است و یک نفر از شما صدایتان در نمی‌آید؟ 
 
این همه فحشا می‌شود، در همان مشهدی که زنان را راه ندادند استادیوم، کسی نمی‌آید از دین حرف نمی‌زند. اما اگر یک دختر بخواهد فوتبال ببیند دین می‌رود زیر سوال؟ 
 
همه دروغ است. همه بازی است. تو را به امام حسین بنویسید از قول من که اگر کسی به دنبال دین باشد وقتی می‌بیند این همه دختران جوان در دوبی و ترکیه هستند کاری می‌کند. 
 
من خودم چند بار دوبی و ترکیه رفتم. شما بروید ببینید در هتل‌های این کشور‌ها چه خبر است. من یک بار هم در تلویزیون گفتم که من در مسیر رفتن به سوییس در یک هتل در امارات نشسته بودم که دختر خانمی آمد و از من پرسید شما آقای دادکان هستید؟ پرسیدم شما هفت هشت نفر اینجا چه کار می‌کنید؟ همه بدون هیچ خجالتی به من گفتند بیزینس ما این است، چون زندگی مان نمی‌چرخد می‌آییم اینجا کار می‌کنیم.
 
خب! تویی که دین داری و حرف و از خدا و پیغمبر می‌زنی چطور آنجا دلت نمی‌سوزد؟ چطور آنجا آبروی اسلام مطرح نیست که کار به این دختر‌ها بدهی نروند آن طرف؟ برای آمدن دختران به استادیوم به دین شما فشار آمد؟ همه به خاطر این است که برای مردم هجمه‌ای درست کنند و یک سرگرمی بسازند. به راحتی با این حرکت چند روز است در داخل و خارج شده بحث اینکه زنان را راه نمی‌دهند استادیوم. اصلا این بحثی است که درست شود؟ همه چیز با برنامه است.»                           ",https://www.asriran.com/003UnQ
833367,۱۴۰۱/۰۱/۱۵,اقتصادی,ورودی سد‌های پنج گانه تهران ۳۰ درصد کم شد,این رقم در فروردین سال گذشته ۶۶۹ میلیون مترمکعب بوده که هم اکنون با کاهش ۲۶۶ میلیون مترمکعبی ذخیره آب در مخازن سد‌های تهران مواجه هستیم.,"تسنیم: مدیر دفتر بهره‌برداری از تاسیسات آبی و برقابی شرکت آب منطقه‌ای تهران، از کاهش ۳۰ درصدی ورودی سد‌های پنج گانه تهران در مقایسه با سال گذشته خبر داد.
 
محمد شهریاری با اشاره به اینکه ورودی سد‌های تهران در سال گذشته ۵۷۳ میلیون مترمکعب بود افزود: این در حالی است که از ابتدای سال آبی جاری تا ۱۴ فروردین، تاکنون ورودی سد‌های تهران ۴۰۹ میلیون مترمکعب بوده که این رقم نشان دهنده کاهش ۳۰ درصدی ورودی‌های سد‌های تهران نسبت به مدت مشابه سال گذشته است.
 
وی با بیان اینکه هم اکنون حجم ذخیره شده در مخازن سد‌های تهران ۴۰۳ میلیون مترمکعب است گفت: این رقم در فروردین سال گذشته ۶۶۹ میلیون مترمکعب بوده که هم اکنون با کاهش ۲۶۶ میلیون مترمکعبی ذخیره آب در مخازن سد‌های تهران مواجه هستیم.
 
مدیر دفتر بهره‌برداری از تاسیسات آبی و برقابی شرکت آب منطقه‌ای تهران با اشاره به ثبت ۱۵۵ میلی متر بارش از ابتدای سال آبی تا کنون در تهران افزود: این رقم در مقایسه با متوسط بلند مدت که ۲۰۴ میلی متر بارش بوده با ۲۴ درصد کاهش مواجه است.
 
شهریاری با بیان اینکه میزان بارش‌ها در بازه زمانی ۱۴ روز فرورودین ماه، در متوسط بلند مدت, ۱۹.۶۶ میلی متر ثبت شده گفت: این رقم امسال ۵.۱ میلی متر بوده که تفاوت حجم بارش نشان دهنده ۷۴ درصد کاهش بارندگی در فرورودین امسال نسبت به مدت متوسط بلند مدت است.
 
وی ادامه داد: کاهش ۷۴ درصدی بارش‌های فرورودین ماه امسال نسبت به سال گذشته، ورودی سد‌های تهران را کاهش داده است به نحوی که در فروردین امسال ۶۲ میلیون مترمکعب ورودی روان آب به سد‌های تهران داشتیم در حالی که در مدت مشابه سال گذشته این رقم ۱۲۰ میلیون مترمکعب بوده است.                           ",https://www.asriran.com/003UnP
833363,۱۴۰۱/۰۱/۱۵,سیاسی,عراق و ايران، دو کشور اول آلوده به مين در جهان,نيروهاي پاكسازی در ايران، هيچگاه به‌طور كامل به ادوات پيشرفته پاکسازی مجهز نبوده‌اند ضمن آنكه نقشه مين‌هاي كاشته‌شده توسط نيروهاي بعثي در خاك ايران هيچگاه در اختيار دولت‌هاي جمهوري اسلامي ايران قرار نگرفت در حالی که بيش از 4 ميليون و 200 هزار هكتار از خاك 5 استان ایران آلوده به مین است.,"عراق در اولين رديف جدول آلودگي به مين جهان ايستاد. تا سال 2020، مصر اولين كشور آلوده به مين جهان بود ولي دو سال قبل، «پي‌ير لود هامر»، مدير برنامه سازمان ملل براي مين‌زدايي در عراق UNMASS در گفت‌وگوي اختصاصي با شبكه تلويزيوني الجزيره اعلام كرد كه عراق در اولين رديف از جدول كشورهاي آلوده به مين دنيا قرار گرفته چرا كه طبق برآورد محاسبان اين نهاد بين‌المللي 2.69 ميليون متر مربع از خاك عراق، مين‌گذاري شده است.
روزنامه اعتماد نوشت؛ به گفته هامر، بيشترين مين‌هاي كاشته‌شده در خاك اين كشور، در مناطق جنوبي عراق و در مرز مشترك عراق و ايران است علاوه بر آنكه طي سال‌هاي اخير و به دنبال هجوم داعش به خاك عراق، مناطق تحت تصرف شورشيان هم مين‌گذاري شد كه پس از آزاد‌سازي اين مناطق از دست داعش، مين‌هاي ضد نفر كاشته‌شده همچنان زير خاك زنده است. طبق تعريف پيمان اتاوا (معاهده‌اي كه اجراي آن از مارس 1999 با امضاي 133 كشور جهان با تاكيد بر منع استفاده، نگهداري، ساخت و جابه‌جايي مين ضد نفر و نابودي اين نوع از مين‌ها آغاز شده) مين، هر وسيله‌اي است كه روي سطح زمين يا زير خاك قرار مي‌گيرد و طوري طراحي شده كه در اثر حضور، نزديكي يا با تماس يك فرد منفجر شود.
در حالي كه طي دو دهه اخير، تعداد امضاكنندگان پيمان اتاوا به بيش از 150 كشور افزايش يافته، هنوز ۳۱ كشور عضو سازمان ملل متحد از جمله امريكا، روسيه، چين، ايران، امارات متحده عربي، اسراييل، هند، عربستان سعودي و... عضو پيمان اتاوا نيستند كه اين امتناع از عضويت مي‌تواند به معناي تداوم روند ساخت، نگهداري، خريد و فروش مين‌هاي ضد نفر توسط كشورهايي باشد كه حاضر نيستند به اين معاهده بين‌المللي ملحق شوند. سال 2005، مجمع عمومي سازمان ملل متحد، روز 4 آوريل را به نام «آگاهي از مخاطرات مين» نامگذاري كرد. طبق اعلام نهادهاي بين‌المللي، در حال حاضر در زمين‌هاي حدود 60 كشور جهان، مين‌هاي ضد نفر كاشته شده و همچنان جان شهروندان غير نظامي در اين كشورها كه اغلب، كشورهاي درگير جنگ و مخاصمات بين‌المللي هستند، بابت عواقب مرگبار انفجار اين قاتلان كوچك، در معرض خطر است. ايران نيز 4 دهه است كه در رديف دوم جدول كشورهاي آلوده به مين جهان قرار دارد كه علت اين اطلاق، آلودگي بيش از 4 ميليون و 200 هزار هكتار از خاك 5 استان غرب، شمال غرب و جنوب كشور (استان‌هاي خوزستان، ايلام، كرمانشاه، كردستان و آذربايجان غربي) به مين‌هاي ضد نفر كاشته‌شده توسط نيروهاي بعثي در جنگ عراق عليه ايران و همچنين باقي ماندن مين‌هاي ضد نفر كاشته‌شده در ابتداي دهه 60 در نوار شمال غرب براي مقابله با ورود مخالفان نظام است.
طبق اعلام معاون مهندسي و پدافند غير عامل وزارت دفاع، مركز مين‌زدايي از بدو تاسيس (از سال 1384) تاكنون بيش از ۲ ميليون انواع مين و نزديك به يك ميليون انواع مهمات عمل‌نكرده از جمله بمب‌ها، گلوله‌ها، خمپاره‌ها و نارنجك‌ها را كشف و منهدم و حدود 95 درصد از اراضي آلوده به مين را پاكسازي كرده است.
اما مشكل مهم اين است كه تغييرات جوي و جابه‌جايي و فرسايش خاك طي 4 دهه گذشته، باعث تغيير مكان مين‌ها شده و به همين سبب، هيچ نقطه از خاك نوار مرزي در اين 5 استان، نمي‌تواند به‌طور كامل، پاك از مين تلقي شود چرا كه مهم‌تر از اعلام مسوولان نهادهاي نظامي، وجود تجهيزات و ادوات پيشرفته براي پاكسازي صددرصدي است كه نيروهاي پاكسازي در ايران، هيچگاه به‌طور كامل به اين ادوات پيشرفته مجهز نبوده‌اند ضمن آنكه نقشه مين‌هاي كاشته‌شده توسط نيروهاي بعثي در خاك ايران هم هيچگاه در اختيار دولت‌هاي جمهوري اسلامي ايران قرار نگرفت. علي‌اكبر سليماني هم، فروردين سال گذشته و همزمان با روز جهاني آگاهي از مخاطرات مين، اذعان داشت كه «پاكسازي اراضي آلوده در بسياري از نقاط مرزي به دليل سيلاب‌هاي فصلي، جابه‌جايي لايه‌هاي خاك، عدم وجود جاده‌هاي دسترسي به برخي از اراضي آلوده، آبگرفتگي، جابه‌جايي مين‌ها، گذشت زمان و پوسيده شدن مين‌ها به شرايط سخت و پيچيده‌اي رسيده و اين دلايل باعث كندي روند پاكسازي در مناطق مرزي شده است تا جايي كه در بسياري از موارد نيروهاي مين‌بردار در اعماقي در حدود يك تا ۶ متر نيز مين‌ها و انواع مهمات عمل نكرده را از زمين خارج مي‌كنند.»طبق قانون و مصوباتي كه طي دو دهه گذشته لازم‌الاجراست، نهادهاي نظامي موظفند در مناطق مسكوني، مراتع يا زمين‌هاي كشاورزي 5 استان آلوده كه خطر باقي ماندن مين و مهمات منفجر نشده وجود دارد، علايمي براي هشدار به ساكنان نوار مرزي نصب كنند و در صورت تخلف، قرباني انفجار مين يا بازماندگان او براي احقاق حق به كميسيون ماده 2 فرمانداري‌ها ارجاع مي‌شوند تا طبق قانون، تحت پوشش خدمات جانبازي يا احراز مصاديق شهادت بنياد شهيد قرار بگيرند.
 البته تا امروز به دليل تعلل غير قابل توجيه در فرمانداري‌ها براي تشكيل پرونده و همچنين منتسب كردن بسياري از قربانيان مين به كولبري و قاچاق‌بري و تردد غيرمجاز در نوار مرزي، بسياري از قربانيان و بازماندگان ايشان از دسترسي به حقوق انساني، درماني، حمايتي و معيشتي باز مانده‌اند.                            ",https://www.asriran.com/003UnL
833366,۱۴۰۱/۰۱/۱۵,سلامت,دلایل احساس خستگی و خواب آلودگی در بهار,زیاده روی در مصرف قهوه به عنوان یک عامل محرک توصیه نمی شود. نوشیدن یک یا دو فنجان قهوه صبح ها و در طول روز به شما کمک می کند لذت ببرید. اما این اقدامی مناسب برای مبارزه با خستگی بهار نیست.,"خواب آلودگی در فصل بهار برای بسیاری از افراد اتفاق می افتد که علت های مختلفی مثل آلرژی به گل و گیاه و سرو صدای محیط دارد که با تغذیه مناسب حل شدنی است.
 
نه تنها شما بلکه همه افراد در سراسر جهان وقتی صبح ها در فصل بهار از خواب بیدار می شوند احساس خواب آلودگی می کنند زیرا هوا زودتر گرم می شود و خورشید زودتر طلوع می کند. ظاهرا این خواب آلودگی نشانه طبیعی ناشی از سیستم فیزیکی ما است. در طول زمستان بدن ما هورمونی مثل سروتونین (کاهنده استرس و تقویت کننده شادی) به دلیل زودتر تاریک شدن هوا و تولید بیشتر هورمون خواب ملاتونین کمتر ترشح می کند. وقتی بهار فرا می رسد، روز طولانی می شود و نور خورشید قوی تر می تابد و بدن باید خود را وفق دهد.
 
دمای بدن افزایش می یابد و رگ های خونی گشاد می شوند، فشار خون بالا می رود. نور باعث می شود بدن هورمون بیشتر ""هورمون فعالیت"" سروتونین را آزاد کند در حالی که مقدار ملاتونین هنوز بسیار بالا است. با این حال بدن نمی تواند فرایندهای تطبیق را مدیریت کند. در نتیجه، برخی از ما احساس سستی، انگیزه کم تر، کمبود نیروی حیاتی، و خستگی نسبت به پایان فصل زمستان داریم.هزینه سازگاری با این تغییر فصلی، خستگی بهار نامیده می شود. 
علل دیگر خواب آلودگی و احساس خستگی در فصل بهار 
اضافه شدن یک ساعت به طول روز: مطمئنا، در ماه آخر یک ساعت بیشتر نور خورشید جذب می کنید، اما این به آن معنا نیست که وقتی ساعت هشدار صبحها زنگ می خورد، احساس آمادگی برای بیرون رفتن از رختخواب را ندارید . در این فصل با طولانی تر شدن طول روز خستگی بیشتری را تجربه می کنید و هر فرد به این تعادل طبیعی با سرعت متفاوت برمی گردد، و آن هایی که در این روند کند هستند، معمولا دوست دارند بعد از ظهر چرت بزنند.بنابراین چرخه خواب تغییر می کند. 
 
آلرژی به گل و گیاه: قطعا آلرژی در فصل بهار به این دلیل است که در این فصل خواب عمیقی ندارید. مطالعه ای در مورد آسم و آلرژی نشان داد که 59 درصد افرادی که مبتلا به حساسیت های بینی هستند به دلیل داشتن علائم، خواب بی کیفیتی دارند. به پزشک مراجعه و گزینه های درمان،را انتخاب کنید تا ببینید آیا به کاهش علایم کمک می کنند یا خیر. 
 
تابش بیشتر نور خورشید: نور نقش بسیار مهمی در هوشیاری و بیداری ما ایفا می کند، بنابراین هنگامی که در طول تاریکی بیدار می شوید بدن ما بطور طبیعی تمایلی به آن ندارد .برای کمک به آن حتما صبح ها در معرض نور طبیعی قرار بگیرید، و اگر در محیط کار پنجره ای رو به بیرون ندارید قهوه صبحگاهی را بیرون و در فضای باز بنوشید تا از حالت افسردگی جلوگیری کنید. 
 
سرو صدا های محیط: همه ما می دانیم داشتن یک محیط خواب سالم چقدر مهم است. خنک، تاریک و ساکت. در حالی که می توانیم گوشی های هوشمند را از اتاق خواب بیرون نگه داریم و صداهای مخرب را به حداقل برسانیم، ما کنترل کمی بر روی پرندگان در خارج از پنجره اتاق خواب داریم و یا اگر در شهر زندگی می کنید (صداهای بوق - که همراه با ترافیک صبحگاهی). اگر به نظر می رسد که سر و صدای خارجی بزرگ ترین عامل ناراحتی و کسلی شما است، پنجره های عایق صدا تهیه کنید. 
 
فعالیت های زیاد فیزیکی: خستگی را می توانید زمانی تجربه کنید که واکنش به دمای گرم و روزهای طولانی را با فعالیت افزایش دهید، بنابراین چرخه خواب - بیداری نسبت به این تغییر واکنش نشان می دهد. سخت است همیشه کمبود خواب را جبران کنید.
 
اگر شور و هیجان بهار باعث می شود فراموش کنید که هر شب هشت ساعت بخوابید سعی کنید آگاهی خود را افزایش دهید. از تکنولوژی گرفته تا صفحات کاغذی می تواند به شما در خواب و بیداری کمک کند ارتباط بین خواب، محیط و رفتار را درک کنید و اینکه چه عواملی باعث خواب بهتری می شود.  
راه های رفع خواب آلودگی و رفع کسلی 
نوشیدن قهوه: هنگامی که به راه هایی برای بیدار ماندن فکر می کنید، بیشتر افراد نوشیدن قهوه را پیشنهاد می کنند. در واقع قهوه یکی از محبوب ترین نوشیدنی ها در دنیا است. کافئین سطح هوشیاری را با عمل به عنوان یک محرک در سیستم عصبی مرکزی افزایش می دهد و باعث آزاد کردن آدرنالین در سیستم عصبی مرکزی می شود. آدرنالین هورمون ""دعوا یا گریز"" است و تاثیرات زیادی بر روی بدن دارد و در موارد اورژانسی بسیار مفید است زیرا با کم شدن آدرنالین با خستگی مواجه می شوید. 
 
زیاده روی در مصرف قهوه به عنوان یک عامل محرک توصیه نمی شود. نوشیدن یک یا دو فنجان قهوه صبح ها و در طول روز به شما کمک می کند لذت ببرید. اما این اقدامی مناسب برای مبارزه با خستگی بهار نیست. 
 
گرفتن دوش آب سرد: روز را با یک دوش آب سرد شروع کنید زیرا یک راه عالی برای بیدار شدن و هوشیاری است. این کار به سیستم عروقی با چالش های مورد نیاز در تطبیق با درجه حرارت تغییر یافته کمک می کند و در نتیجه خستگی بهار را رفع می کند. علاوه بر این، دوش گرفتن بر گردش خون بهتر تاثیر می گذارد. 
 
گوش دادن به موسیقی: گوش دادن به موسیقی مورد علاقه تمام چیزی است که برای رقصیدن به آن نیاز دارید. حرکت برای گردش خون خوب است، بنابراین این یک راه نسبتا ساده برای درمان علائم خستگی بهار است.
 
انجام فعالیت های فیزیکی: در تمام فصول ورزش، نور روز و هوای تازه به تنظیم بدن شما کمک می کند. اگر ورزش کردن کار ساده ای نیست، اتومبیل را کمی دورتر پارک کنید، یا با قطار ، اتوبوس جایی بروید تا مجبور شوید کمی از مسافت را پیاده روی کنید. بهتر است از هوای گرم لذت ببرید و رانندگی را با دوچرخه سواری عوض کنید. به جای پله برقی از پله ها پایین بروید. 
 
مصرف گیاهان قوی: افراد زیادی از گیاهان شفابخش طبیعی برای رفع خستگی و تجدید قوا بدن خود استفاده می کنند. تره فرنگی گیاهی موثر برای مبارزه با خستگی است. آهن برای تولید انرژی بدن بسیار اهمیت دارد و بهترین راه جذب آن، مصرف غذاهای سالم است زیرا به کاهش خستگی کمک می کند. علاوه بر این، گیاهان پر از مواد مغذی هستند که برای زنان مفید است و می توانند سطح آهن را افزایش دهند، گیاهان یک راه پیش گیری و درمان عالی برای کم خونی هستند. 
 
پرهیز از مصرف غذاهای سنگین: مصرف غذاهای سنگین(تند و چرب ) موجب سوء هاضمه و بی خوابی می شود بنابراین برای داشتن خواب راحت غذاهای سبک را مصرف کنید. 
 
اجتناب از تماشای تلویزیون و کار با کامپیوتر: اگر می خواهید صبح ها بدون ساعت زنگ دار از خواب بیدار شوید بهتر است حدود یک ساعت قبل از خواب از تماشای تلویزیون، گوشی و کامپیوتر اجتناب کنید تا با آرامش بیشتری بخوابید. بدن با روش های خاصی از جمله پایین آمدن درجه حرارت بدن، ترشح هورمون ملاتونین در خون 1 تا 2 ساعت قبل از خواب ،کاهش ضربان قلب ساعت بدن را تنظیم می کند.یکی از بهترین کارها برای رفع کسلی داشتن7تا8 ساعت خواب در طول شبانه روز است. 
 
دانستن خواب مورد نیاز: هرکسی با توجه به سن و فعالیتی که دارد مقدار مورد نیاز خواب خود که همان ساعت بدن است را می داند.
 
منبع: چاره دان                           ",https://www.asriran.com/003UnO
833365,۱۴۰۱/۰۱/۱۵,سلامت,خطرات داروهای‌ خواب‌آور,ما انتظارات روشنی در مورد استفاده موقت و کوتاه مدت از این داروها داریم زیرا نمی خواهیم فقط یک داروی خواب آور تجویز کنیم بلکه در واقع می‌خواهیم با رفع عاملی که باعث بی خوابی می‌شود، به روشی سالم‌تر، مشکل را ریشه یابی کنیم.,"مصرف قرص های خواب آور می تواند کشنده باشد و نتایج یک مطالعه در سال ۲۰۱۰ نشان داده است که بیش از نیم میلیون مورد فوت در ایالات متحده به دلیل استفاده از داروهای خواب آور موسوم به آرام بخش- خواب آور، بوده است.
 
به گزارش ایسنا، در این مطالعه مشخص شد افرادی که داروهای خواب آوری چون ""زولپیدم"" و ""تمازپام"" مصرف می‌کنند در مقایسه با افرادی که از چنین داروهایی استفاده نمی کنند، چهار برابر بیشتر در معرض خطر مرگ ناشی از حوادث و بیماریهای ناشی از این داروها بوده اند. حتی افرادی که کمتر از دو قرص خواب‌آور در ماه مصرف کرده بودند، سه برابر بیشتر از افراد دیگر با خطر مرگ زودرس روبرو بوده‌اند.
 
اگر از داروهای خواب آور با تجویز پزشک یا بدون نسخه استفاده می کنید یا به فکر استفاده از آنها هستید، پیش از انجام این کار لازم است از نکات و احتیاط‌ هایی در این باره اطلاع داشته باشید.
 
دکتر ""جینگ وانگ""، استادیار مراقبت های ویژه و پزشکی خواب در نیویورک در مصاحبه با شبکه خبری ""سی ان ان"" به پرسش هایی در این رابطه پاسخ داده است.
 
* وقتی بیمار با علائم بی خوابی یا یک اختلال دیگر خواب به پزشک مراجعه می کند و برای رفع مشکل خواب کمک لازم دارد، آیا برای تسکین فوری قرص خواب تجویز می شود؟
 
نه قطعا. واقعا تلاش می کنیم که این کار را نکنیم. وقتی بیمار با مشکل بی خوابی مراجعه می کند سابقه پزشکی و الگوی خواب او مورد بررسی قرار می گیرد. بسیار مهم است که فرد اطلاعات شخصی خود را به اشتراک بگذارد تا بتوانیم منشاء بی خوابی را شناسایی کنیم. آیا مشکل رفتاری است یا از بیماری ناشی می شود؟
 
از آنها می‌پرسم: برنامه روزانه شما چطور است؟ عصرها چه فعالیتی دارید؟ تا فشارهای جسمی و روحی آنها مشخص شود. آیا شخص همیشه در محل کار و خانه در حال کار کردن با تجهیزات الکترونیکی است؟
 
سپس در مورد نحوه آماده شدن بیمار برای خواب صحبت می کنیم: آیا زمان خواب منظمی دارید؟ اغلب، بی خوابی با کارهایی که ما در واکنش به ناتوانی در خوابیدن انجام می دهیم، تداوم می یابد. افراد به روش هایی رو می آورند که ممکن است مفید نباشد به طور مثال با گوشی خود را سرگرم می کنند یا به ایمیل ها و پیام های کاری خود پاسخ می دهند یا در حالی برای خواب اقدام می کنند که تلویزیون روشن است. هر دوی اینها فرد را در معرض نور آبی قرار می دهد و سیگنالی را به مغز می فرستد تا بیدار بماند.
 
* چه زمانی ممکن است مصرف داروی خواب آور توصیه شود؟
 
اولین رویکرد ما این است که بیماران را با روشی از رفتار درمانی شناختی به نام CBTI آشنا کنیم که مخصوص بی خوابی است. در این روش به بیماران در مورد رفتارهای خواب سالم، مانند برنامه منظم خواب و بیداری، دور نگه داشتن تجهیزات الکترونیکی و نورهای آبی از اتاق خواب، انجام کارهای آرامش بخش قبل از خواب و غیره آموزش داده می شود. همه چیز در مورد ارتباطی است که مغز ما با محیط خواب ایجاد می کند و اینکه چگونه رفتارها یا فعالیت های ما بر آن تاثیر می‌گذارد.
 
اگر بیماری باشد که به وضوح با بی خوابی حاد دست و پنجه نرم می کند و یک عامل قابل شناسایی یا تغییر در زندگی او وجود دارد، ممکن است در مورد مصرف کوتاه مدت داروهای خواب آور برای چند هفته یا یک ماه یا بیشتر و با معاینات منظم تصمیم گیری شود. ما انتظارات روشنی در مورد استفاده موقت و کوتاه مدت از این داروها داریم زیرا نمی خواهیم فقط یک داروی خواب آور تجویز کنیم بلکه در واقع می‌خواهیم با رفع عاملی که باعث بی خوابی می‌شود، به روشی سالم‌تر، مشکل را ریشه یابی کنیم.
 
* چرا استفاده طولانی مدت از داروهای خواب آور توصیه نمی شود؟
 
این بستگی دارد زیرا بدن افراد واکنش های متفاوتی دارد و ممکن است به طرق مختلف، عکس العمل خود را نشان دهد. برخی از این داروها می توانند اعتیادآور باشند، بنابراین فرد احساس می کند که بدون مصرف آنها نمی تواند بخوابد. همچنین اگر با مواد الکلی یا داروهای مسکن خاص ترکیب شوند، می توانند خطرناک باشند. برخی از آنها باعث خواب آلودگی در طول روز شده و می توانند در رانندگی و سایر فعالیت های حرکتی اختلال ایجاد کنند.
 
* مصرف بدون نسخه داروهای خواب آور مشکلی دارد؟
 
هر دارویی یک شمشیر دولبه است: اثربخشی های خود را دارد اما همیشه ممکن است با عوارض جانبی همراه باشد. یکی از توصیه های گفته شده به بیماران این است که سعی کنند از مصرف داروهای خواب بدون نسخه خودداری کنند. این داروها می توانند عوارض جانبی پیش بینی نشده ای مانند بیش فعالی به جای خواب آلودگی داشته باشند.                           ",https://www.asriran.com/003UnN
833364,۱۴۰۱/۰۱/۱۵,علمی,علت نشتی هسته زمین چیست؟,نتایج این مطالعه سرنخ‌های بیشتری را به معمای شکل‌گیری زمین اضافه کرد و شواهد بیشتری نیز ارائه کرد که سیاره ما در داخل سحابی خورشیدی شکل گرفته است.,"دانشمندان دانشگاه نیومکزیکو آمریکا اخیرا اظهار کرده‌اند هسته زمین در حال نشت یک ایزوتوپ نادر از گاز هلیوم است.

به گزارش ایسنا و به نقل از تی ای، هر ساله حدود دو کیلوگرم ایزوتوپ نادر از گاز هلیوم مانند هلیوم-۳ از بخش داخلی زمین به بیرون می‌گریزند. اعتقاد بر این است هلیوم-۳ مدت کوتاهی پس از بیگ‌بنگ و از سحابی خورشیدی در هنگام شکل‌گیری زمین به دست آمده است.
نتایج یک مطالعه جدید نشان می‌دهد که هسته زمین در حال نشت هلیوم-۳ است و شواهدی نیز وجود دارد که زمین در داخل یک سحابی خورشیدی شکل گرفته که مدت‌ها مورد بحث بوده است. محققان این مطالعه هسته زمین را به عنوان منبع مهم هلیوم-۳ در زمین اعلام کرده‌اند.
هنگامی که یک سیاره در حال رشد است، مواد را از محیط اطراف خود جمع‌آوری می‌کند، بنابراین ترکیب آن منعکس کننده محیطی است که در آن شکل گرفته است. برای به دست آوردن غلظت بالایی از هلیوم-۳ در اعماق هسته، زمین باید در داخل یک سحابی خورشیدی در حال رشد شکل می‌گرفت، نه در حاشیه آن.
نتایج این مطالعه سرنخ‌های بیشتری را به معمای شکل‌گیری زمین اضافه کرد و شواهد بیشتری نیز ارائه کرد که سیاره ما در داخل سحابی خورشیدی شکل گرفته است.
""پیتر اولسون""(Peter Olson) نویسنده اصلی این مطالعه و ژئوفیزیکدان دانشگاه نیومکزیکو گفت: هر ساله حدود دو هزار گرم هلیوم ۳ از زمین به بیرون نشت می‌کند که این میزان تقریبا برای پر کردن یک بالون به اندازه میز کار شما کافی است. اینکه هنوز مقدار قابل توجهی از این ایزوتوپ در داخل زمین وجود دارد یک شگفتی طبیعت و سرنخی برای پی بردن به تاریخ زمین است.
دانشمندان برای تخمین فراوانی هلیوم-۳ اولیه در هسته و ردیابی نرخ تبادل هلیوم-۳ بین هسته و گوشته، هلیوم را در طول تاریخ زمین مدلسازی کردند. آنها عمدتا دو مرحله کلیدی را در نظر گرفتند: زمان تشکیل اولیه، زمانی که سیاره در حال انباشته کردن هلیوم بود و زمان پس از تشکیل ماه که پس از آن هلیوم از بین رفت.
این مدل شواهدی ارائه می‌دهد که نشان می‌دهد یک شی به اندازه یک سوم زمین حدود ۴ میلیارد سال پیش، به این سیاره برخورد کرده است. این برخورد احتمالا پوسته زمین را مجددا ذوب کرده و سبب خروج بخش عظیمی از هلیوم شده است و این گاز نیز به گریز خود ادامه داده است.
دانشمندان همچنین میزان هلیوم-۳ هسته زمین را بین ۱۰ تراگرم(۱۰۱۳ گرم) تا یک پتاگرم(۱۰۱۵ گرم) تخمین زده‌اند.
                           ",https://www.asriran.com/003UnM
833362,۱۴۰۱/۰۱/۱۵,اقتصادی,چه یارانه‌هایی در ماه رمضان واریز می‌شود؟/ این گروه احتمالا یارانه جدید می‌گیرند,علاوه بر این دو یارانه، احتمال واریز یارانه مخصوص ماه رمضان نیز وجود دارد. دولت در سال گذشته از چند دهک از یارانه‌بگیران به صورت مالی حمایت کرد.,"تجارت‌نیوز نوشت: ماه رمضان آغاز شده و تقریبا تا میانه اردیبهشت ماه ادامه دارد. علاوه بر یارانه‌هایی که به دلیل همزمانی با این ماه واریز می‌شود احتمال واریز یارانه مختص ماه رمضان نیز وجود دارد.



تا پایان ماه رمضان دو یارانه طبق روال ماه‌های قبل واریز می‌شود. اولین واریزی یارانه نقدی فروردین ماه است.
صد و سی‌ و چهارمین مرحله یارانه نقدی مربوط به اسفند ماه جاری به‌ازای هر نفر ۴۵ هزار و ۵۰۰ تومان پرداخت می‌شود. این یارانه در ساعت ۲۴ روز ۲۰ فروردین ماه پرداخت می‌شود.
دومین واریزی نیز به اولین یارانه اردیبشهت ماه مربوط می‌شود. خانوارها یارانه معیشتی نقدی در روز دهم اردیبهشت ماه دریافت می‌کنند.
همانند دوره‌های پیشین، واریز یارانه معیشتی به حساب خانواده‌های یک نفره ۵۵ هزار تومان، خانواده‌های دو نفره ۱۰۳ هزار تومان، خانواده‌های سه نفره ۱۳۸ هزار تومان، خانواده‌های چهار نفره ۱۷۲هزار تومان و خانواده‌های پنج نفره و بیشتر ۲۰۵ هزار تومان است.
در این ماه همچنین هفدهمین قسط از پرداخت دومین مرحله وام یک میلیون تومانی کرونایی در این ماه، از حساب سرپرستان خانواده‌هایی که این وام را دریافت نموده اند، کسر می‌شود.
احتمال واریز یارانه مناسبتی
علاوه بر این دو یارانه، احتمال واریز یارانه مخصوص ماه رمضان نیز وجود دارد. دولت در سال گذشته از چند دهک از یارانه‌بگیران به صورت مالی حمایت کرد.
در چند ماه گذشته نیز به مناسبت‌های ۲۲ بهمن ماه و عید نوروز به چند دهک اول یارانه نقدی پرداخت کرد. یارانه ۲۲ بهمن ماه مبلغ ۱۰۰ هزار تومان بود که به حدود ۳۲ میلیون نفر رسید.
یارانه عید نوروز نیز مبلغ ۱۵۰ هزار تومان بود که به حساب سرپرستان بیش از ۱۲ میلیون خانوار پرداخت شد. این افراد کسانی بودند که سهام عدالت نداشتند و سودی نگرفتند.
در سال گذشته نیز بسته حمایت معیشتی ویژه ماه رمضان به حساب ۶۰ میلیون نفر از افراد واجد شرایط واریز ‌شد. احتمالا این یارانه در عید فطر واریز شود.

                           ",https://www.asriran.com/003UnK
833358,۱۴۰۱/۰۱/۱۵,ورزشی,خاطره خنده دار محمد نصیری از تختی و رقص «باباکرم» (فیلم),خاطره خنده‌دار محمد نصیری پیشکسوت کشتی از مرحوم غلامرضا تختی: در المپیک تختی به من گفت بلندشو باباکرم برقص! یکدفعه دیدم با صدنفر خارجی داریم می‌رقصیم!,کد ویدیو  دانلود    فیلم اصلی                                     ,https://www.asriran.com/003UnG
833361,۱۴۰۱/۰۱/۱۵,اقتصادی,کاهش ۵۰ درصدی مصرف گوشت قرمز,در حال حاضر دولت مجوز واردات 10 هزار تن گوشت را داده است پس نیاز به خرید حمایتی کاهش پیدا می‌کند از این‌رو انتظار داریم که مسیر صادرات هموار شود که انگیزه تولیدکنندگان برای تولید از بین نرود.,"رییس شورای تامین دام کشور گفت: تقاضا برای خرید گوشت قرمز کاهش ملموسی دارد و میزان مصرف در ایام نوروز و رمضان نسبت به سال‌های گذشته کاهش چشم‌گیری پیدا کرده است. در سال‌های گذشته اگر خانواری برای ایام نوروز 10 کیلو گوشت خریداری می‌کرد در سال جاری میزان خرید خود را نصف کرد.
منصور پوریان در گفت‌وگو با ایلنا، قیمت گوشت را تابع عرضه و تقاضا ندانست و افزود: از ابتدای هفته اول فروردین عرضه دام سبک از سوی دامداران استان‌های فارس، کرمانشاه و خوزستان روند تصاعدی پیدا کرد و این افزایش عرضه تا پایان اردیبهشت ادامه خواهد داشت. اما افزایش عرضه به معنی کاهش قیمت گوشت نخواهد بود چراکه در حال حاضر بازار در شرایط رکود تورمی قرار گرفته است از این‌رو قیمت‌ها روند رو به جلو به خود گرفتند تا جایی‌که حتی با توقف روند صادرات و آغاز واردات گوشت، قیمت این محصول در بازار روند کاهشی به خود نگرفت.
این فعال اقتصادی با اشاره به میانگین قیمت دام سبک، افزود: در ابتدای سال قیمت دام شیب تندی به خود گرفت اما بعد از گذشت یک هفته قیمت آن به زیر کیلویی 70 هزار تومان رسید چراکه میزان عرضه افزایش پیدا کرد. اما این نکته را در نظر داشته باشید  که این قیمت جبران هزینه‌های تولید را نمی‌کند.
رییس شورای تامین دام کشور با بیان اینکه در ماه‌های آینده دامداران با کم‌آبی و خشکسالی مواجه خواهند شد، افزود: حدود 4 میلیون راس بره نر آماده کشتار از سال گذشته در دست دامداران باقی مانده است که باید به این میزان دام زایش‌های زمستان و بهار را نیز اضافه کنیم. از دولت انتظار داریم در راستای سیاست‌های حمایتی، مجوز صادرات دام سبک را صادر کند تا دامداران متضرر نشوند.
پوریان میزان مصرف گوشت قرمز در کشور را کاهشی دانست و افزود: وزیر کشاورزی در سفر به استان‌های ایلام و کهگیلویه و بویراحمد از نزدیک میزان دامی که در دست عشایر مانده است را مشاهده کرد از این‌رو مجوز صادرات 250 هزار راس دام سبک را دادند اما در عمل 40 هزار دام صادر شد و مجوز صادرات دام را به بهانه تنظیم بازار گوشت لغو کردند.
رئیس مجمع ملی صادرکنندگان دام با بیان اینکه مجوز واردات گوشت به بهانه بالا رفتن قیمت گوشت در بازار داده شد، تصریح کرد: در حال حاضر دولت مجوز واردات 10 هزار تن گوشت را داده است پس نیاز به خرید حمایتی کاهش پیدا می‌کند از این‌رو انتظار داریم که مسیر صادرات هموار شود که انگیزه تولیدکنندگان برای تولید از بین نرود.
این فعال اقتصادی با اشاره به بالا رفتن قیمت راسته و مغز ران گوشت گوسفندی، گفت: تقاضا برای خرید گوشت قرمز کاهش ملموسی پیدا کرده و میزان مصرف در ایام نوروز و رمضان نسبت به سال‌های گذشته کاهش چشم‌گیری پیدا کرده است. در سال‌های گذشته اگر خانواری برای ایام نوروز 10 کیلو گوشت خریداری می‌کرد در سال جاری میزان خرید خود را نصف کرد.
به گفته وی؛ در نوروز 1401 مصرف گوشت مرغ نسبت به گوشت گوسفندی افزایش پیدا کرد. البته باید به این نکته توجه کرد که با گرم شدن هوا میزان مصرف گوشت قرمز کاهش پیدا می‌کند.
پوریان با اشاره به نرخ گوشت قرمز در بازار، گفت: قیمت دام سبک کیلویی 68 هزار تومان و قیمت لاشه بره نر کشتاری کیلویی 130 هزار تومان است.                           ",https://www.asriran.com/003UnJ
833357,۱۴۰۱/۰۱/۱۵,سیاست خارجی,سازمان راهداری: ورود روزانه ۵ هزار افغانستانی به کشور از مرزهای رسمی,جمعیتی از افغان‌ها از مرزهای غیر رسمی‌ وارد کشور می‌شوند و آمار دقیقی از این جمعیت در دست نیست. قاچاقچیان اغلب شبانه افغان‌ها را از مرزهای غیر رسمی وارد کشور می‌کنند.,"مدیرکل دفتر ترانزیت و حمل و نقل بین‌المللی سازمان راهداری اظهار داشت: پس از به روی کار آمدن طالبان ورود افغان‌ها به کشورمان از مرزهای رسمی به روزانه حدود ۵۰۰۰ نفر رسیده در حالی این رقم قبل از تحولات افغانستان چیزی بین ۷۰۰ و ۸۰۰ نفر در روز بود.
 
جواد هدایتی در گفت‌وگو با ایلنا درباره افزایش تردد افغان‌ها و ورود آنها به کشورمان اظهار داشت: آمارهای رسمی نشان می‌دهند پس از به روی کار آمدن طالبان ورود افغان‌ها به کشورمان از مرزهای رسمی به روزانه حدود 5000 نفر رسیده در حالی این رقم قبل از تحولات افغانستان چیزی بین 700 و 800 نفر در روز بود.
 
وی ادامه داد: این جمعیت از پایانه‌های مرزی رسمی وارد کشور می‌شوند و دارای پاسپورت و ویزا هستند و تشریفات مربوط برای ورود به کشور را طی می‌کنند و افرادی که حائز شرایط قانونی هستند محدویتی برای ورود به کشور وجود ندارد. طبیعتا ویزا دارای زمان مشخص برگشت است و در زمان مقرر آن، این افراد از کشور خارج می‌شوند.
 
مدیرکل دفتر ترانزیت و حمل و نقل بین‌المللی سازمان راهداری با اشاره به ورود مهاجران افغانستانی از مرزهای غیررسمی ‌گفت: جمعیتی از افغان‌ها از مرزهای غیر رسمی‌ وارد کشور می‌شوند و آمار دقیقی از این جمعیت در دست نیست. قاچاقچیان اغلب شبانه افغان‌ها را از مرزهای غیر رسمی وارد کشور می‌کنند.
 
هدایتی با بیان اینکه در ایام نوروز اکثر تصادفات رخ داده در استان‌های شرقی و حتی استان فارس مربوط به خودروهای قاچاق افغان‌ها بوده، تاکید کرد: اغلب مهاجران افغان که از مرزهای غیر رسمی وارد کشورمان می‌شوند توسط قاچاقچیان و در صندوق عقب خودرو‌هایی با سرعت بالا در شب در تردد هستند که این شرایط منجر به افزایش تصادفات خودروهای حامل مهاجران غیرمجاز افغان شده‌ به طوریکه بیشتر تصادفات استان‌های شرقی و فارس در ایام نوروز مربوط به این خودروها بوده‌است.  ‌                           ",https://www.asriran.com/003UnF
833350,۱۴۰۱/۰۱/۱۵,عمومی,سانسور کلمه «رقص» در سریال «از سرنوشت» (فیلم),در اولین قسمت از فصل چهارم سریال «از سرنوشت»، شاهد سکانسی بودیم که در آن به وضوح کلمه رقصیدن سانسور و در دوبله مجدد، به جبران کردن تغییر داده شده است.,کد ویدیو  دانلود    فیلم اصلی                                     ,https://www.asriran.com/003Un8
833356,۱۴۰۱/۰۱/۱۵,سیاسی,کیهان: هر کس منتقد روسیه است، امریکاپرست است,مدعیان اصلاحات همچنان کارشکنی و بدعهدی مستمر آمریکا در برجام را نادیده می‌گیرند و روسیه را مانع توافق جا می‌زنند. این وضعیت نشان دیگری از پادویی مدعیان اصلاحات برای آمریکا است.,"کیهان نوشت:
 
بزک‌گران آمریکا در برجام، دور روسیه‌هراسی معرکه گرفته‌اند. روزنامه شرق در شماره روز گذشته طی گفت‌وگویی آورده است: «درحالی‌که تا همین چند هفته اخیر توافق‌نامه احیای برجام آماده امضا بود، نقش مخرب کرملین، آن‌هم بعد از آغاز جنگ اوکراین، سبب توقف در مذاکرات شد. روسیه با این اقدام به روشنی نشان داد برای تحقق منافعش حتی حاضر است خلاف جریان دیپلماسی با هدف احیای برجام حرکت کند؛ چون اگر روسیه به دنبال احیای برجام بود، ابتدابه‌ساکن باید روی مسائلی که درخصوص آن حساسیت و اختلاف ‌نظر کمتری وجود دارد به توافق دست پیدا می‌کرد تا با ایجاد یک فضای مثبت، اختلافات کلان هم حل‌وفصل شود؛ اما کرملین مشخصا با دست‌گذاشتن روی پرانتزهای موجود در مذاکرات وین، به گونه‌ای رفتار کرد که این مذاکرات تحت‌الشعاع رفتار مسکو قرار گیرد؛ یعنی عملکرد روسیه نتیجه عکس داد و باعث توقف مذاکرات شد. این در حالی است که تهران هم متأسفانه با برخی توجیهات این حق را برای مسکو قائل شد.»
 
مقصرنمایی آمریکاپرست‌های داخلی از روسیه در مذاکرات معطوف به برجام در حالی است که آمریکا حاضر به دادن تضمین معتبر نسبت به رعایت حداقل حقوق ایران هم نیست. مدعیان اصلاحات همچنان کارشکنی و بدعهدی مستمر آمریکا در برجام را نادیده می‌گیرند و روسیه را مانع توافق جا می‌زنند. این وضعیت نشان دیگری از پادویی مدعیان اصلاحات برای آمریکا است.                           ",https://www.asriran.com/003UnE
833354,۱۴۰۱/۰۱/۱۵,بین الملل,مشاور اسد: اکثر سوری‌ها مایل‌اند کنار روسیه بجنگند,منشور سازمان ملل طبق ماده ۵۱ به کشورها اجازه می‌دهد در صورت هرگونه تهدید یا تجاوز از خود دفاع کنند و این جا دیگر مهم نیست که کشورهای غربی چه تفسیری از این ماده می‌کنند.,"مشاور ویژه رئیس جمهور سوریه در مصاحبه‌ای اعلام کرد بسیاری از سوری ها مایلند در مقام جبران کمک و حمایت روسیه از کشورشان، در عملیات نظامی مسکو علیه اوکراین شرکت کنند.

به گزارش ایسنا، لونا الشبل، مشاور ویژه ریاست جمهوری سوریه در مصاحبه با شبکه بی‌بی‌سی عربی گفت: بسیاری از سوری ها مایلند در عملیات نظامی ویژه مسکو در اوکراین، کنار روسیه بجنگند و این را به عنوان راهی برای جبران لطف روسیه به خاطر ایستادن کنار مردم و ارتش سوریه در طول سالیان جنگ می‌دانند.
الشبل گفت: منشور سازمان ملل طبق ماده ۵۱ به کشورها اجازه می‌دهد در صورت هرگونه تهدید یا تجاوز از خود دفاع کنند و این جا دیگر مهم نیست که کشورهای غربی چه تفسیری از این ماده می‌کنند.
وی تاکید کرد که روسیه نه تنها مورد تهدید قرار گرفته است، بلکه اسنادی ارائه کرده است که تأیید می کند اگر اوکراین به دفاع از خود مشغول نبود، تجاوز به روسیه را آغاز می‌کرد.
الشبل در مورد بسیج داوطلبان در سوریه برای رفتن به اوکراین، عنوان داشت که سوری‌های زیادی وجود دارند که تمایل خود را برای داوطلب شدن و جنگ در کنار روسیه در عملیات نظامی خود ابراز کردند تا لطفی را که روسیه به مردم و ارتش سوریه در جنگ با تروریسم داشت، جبران نمایند، اما با توجه به اطلاعاتی که از شرایط میدانی و عملیات نظامی روسیه داریم، اکنون نیازی به داوطلب نیست.
وی ادامه داد: متقابلا روسیه هم به طور رسمی درخواستی برای اعزام داوطلبان سوری نکرده است و تا زمانی که روسیه درخواستی در این زمینه نداشته باشد، دولت سوریه نمی تواند اقدام رسمی انجام دهد.
مشاور رئیس جمهور سوریه خاطرنشان کرد: ائتلاف سوریه و روسیه فقط به معنای عملیات نظامی در اینجا یا پرواز هواپیما به آنجا نیست، بلکه به این معناست که ما در مسائل بزرگ در یک جبهه هستیم و از آنچه اتفاق افتاد آگاه بودیم.
                           ",https://www.asriran.com/003UnC
833353,۱۴۰۱/۰۱/۱۵,سیاست خارجی,عراق مقررات سفر به این کشور را اعلام کرد,در مقررات جدید سفر به عراق، واکسن‌های مورد تایید برای سفر به این کشور، فایزر/ مدرنا/ آسترازنکا/ جانسون/ سینوفارم/ سینوواک اعلام شده است.,"عراق، مسافران ورودی به این کشور را به ارائه کارت واکسیناسیون و یا گواهی منفی آزمایش PCR ملزم کرد.
 
به گزارش ایسنا، در تازه‌ترین مقرراتی که از سوی کشور عراق به شرکت‌های گردشگری و هواپیمایی اعلام شده است، تمام مسافران بالای ۱۲ سال می‌توانند با ارائه گواهی معتبر واکسیناسیون کرونا که از آخرین نوبت تزریق آن ۱۴ روز گذشته باشد، یا با ارائه جواب منفی آزمایش PCR در محدوده ۷۲ ساعت تا پرواز ورودی، به کشور عراق سفر کنند.
 
این آزمایش باید در یکی از مراکز مورد تایید وزارت بهداشت ایران انجام شود. همچنین جواب تست PCR  یا کارت واکسیناسیون باید به زبان انگلیسی باشد.
 
در مقررات جدید سفر به عراق، واکسن‌های مورد تایید برای سفر به این کشور، فایزر/ مدرنا/ آسترازنکا/ جانسون/ سینوفارم/ سینوواک اعلام شده است.
 
پیش‌ترمسؤولان سازمان حج و زیارت که مسؤولیت اعزام زائران ایرانی به عراق را دارند، در شهریورماه ۱۴۰۰ گفته بودند: بر اساس توافقی که با طرف عراقی شده است همه واکسن‌ها از جمله واکسن «برکت» برای ورود به عراق مورد قبول است، اما باید کارت واکسیناسیون برای زائر صادر شده باشد که طی هماهنگی‌هایی که با وزارت بهداشت و هلال احمر  صورت گرفته، کارت واکسیناسیون برای این افراد طراحی و چاپ شد.
 
علیرضا رشیدیان ـ رییس پیشین سازمان حج و زیارت گفته بود: کارت واکسن کرونا با مُهر و امضای هیات پزشکی و هلال احمر به عنوان یک کارت معتبر برای طرف عراقی ارسال و معرفی شده است و تمام زائران که سامانه وزارت بهداشت تزریق دو دز واکسن آن‌ها را تایید کرده است، کارت واکسن را دریافت می‌کنند و این کارت برای طرف عراقی معتبر است.
 
مقررات اعلام‌شده از سوی عراق، فعلا محدود به سفرهای هوایی است. طبق آخرین اعلام سازمان حج و زیارت، مرزهای زمینی بین ایران و عراق همچنان به روی زائران بسته است. ایران و عراق از آبان‌ماه ۱۴۰۰ ویزا را برای اتباع دو کشور فقط در ""سفرهای هوایی"" لغو کردند.  
 
طبق آخرین مقررات سفر به ایران، اتباع عراقی نیز به ارائه گواهی معتبر واکسیناسیون و یا تست منفی PCR ملزم هستند.                           ",https://www.asriran.com/003UnB
833352,۱۴۰۱/۰۱/۱۵,سیاست خارجی,وزیر خارجه: آماده یک توافق خوب و پایدار در وین هستیم/ آمریکا،مسئول مستقیم تطویل مذاکرات است,وزرای امور خارجه دو کشور در خصوص تداوم مشورت و رایزنی مستمر در خصوص موضوعات در دستور کار دو کشور توافق کردند.,"بدر بن حمد البوسعیدی وزیر امور خارجه سلطنت عمان در تماس تلفنی با امیرعبداللهیان وزیر امور خارجه کشورمان در مورد برخی مسائل دوجانبه، منطقه ای و بین المللی مورد اهتمام مشترک از جمله برقراری آتش بس در یمن و همچنین مذاکرات وین گفت‌وگو و تبادل نظر کرد.

به گزارش ایسنا، وزیر امور خارجه عمان در این تماس تلفنی ضمن تبریک فرار رسیدن ماه مبارک رمضان به دولت و ملت ایران، از برقراری  آتش بس در یمن استقبال کرد و  با تشکر از نقش و تلاش های کشورمان در این خصوص، ابراز امیدواری نمود که این موضوع موجب فراهم شدن بستر لازم برای گفت و گو ها بین همه طرف های یمنی و بازگشایی مرزهای این کشور گردد.
امیرعبداللهیان وزیر امور خارجه کشورمان نیز در این گفتگوی تلفنی ضمن تبریک متقابل ماه مبارک رمضان به همتای عمانی و دولت و ملت عمان و همچنین ابراز امیدواری نسبت به پایدار ماندن آتش بس در یمن، از نقش سازنده عمان در این راستا قدردانی کرد.
امیرعبداللهیان در این خصوص اظهار داشت: اکنون آنچه مهم است لغو کامل محاصره انسانی به موازات استمرار آتش بس می باشد. همچنین در حال حاضر ارسال کمک های انسان دوستانه برای مردم یمن بسیار مهم است.
وزیر امور خارجه کشورمان همچنین در خصوص مذاکرات وین، از اعمال تحریم های مجدد از سوی آمریکا در مورد برخی از اشخاص و شرکت های ایرانی انتقاد کرد و خاطر نشان نمود: جمهوری اسلامی ایران آماده یک توافق خوب و پایدار می باشد اما طرف آمریکایی با برخی زیاده خواهی ها، مسئول مستقیم تطویل مذاکرات تا کنون بوده است.
وزرای امور خارجه دو کشور در خصوص تداوم مشورت و رایزنی مستمر در خصوص موضوعات در دستور کار دو کشور توافق کردند.
                           ",https://www.asriran.com/003UnA
833345,۱۴۰۱/۰۱/۱۵,بین الملل,از جيبي پر از دانه آفتابگردان چه خواهد روييد؟/اسلاوي ژيژك,سياستِ رهايي‌بخشِ ما  بايد اين باشد كه با كساني همبستگي داشته باشيم كه با آنها هيچ تعلق عاطفي مشتركي نداريم./ دقيقه كنوني، دقيقه حقيقت نيست كه همه‌چيز در آن روشن باشد، يعني زماني كه تضاد اساسي به وضوح ديده مي‌شود. اكنون در قلبِ دقيقه‌اي از ژرف‌ترين دروغ‌ها به سر مي‌بريم.,"اعتماد؛ اسلاوي ژيژک*
مايكل ماردر در نشريه سالنِ فلسفي، متني بسيار عالي منتشر كرده است درباره آن زنِ اوكرايني كه به سرباز روسي دانه آفتابگردان مي‌داد. به نظرم اين متن عالي است زيرا همان كاري را مي‌كند كه امروز از همه بيشتر احتياج داريم، به عبارت ديگر اين متن به واكنش‌هاي‌مان نسبت به فاجعه اوكراين بُعدِ فلسفي عميق‌تري مي‌بخشد.
اين ماجرا من را به ياد رمانِ «جيبِ پر از چاودارِ» آگاتا كريستي از مجموعه خانم مارپل انداخت. در اين رمان، ركس فورتِسكو كه تاجر ثروتمندي اهل لندن بود، پس از نوشيدنِ چاي صبحانه‌اش مي‌ميرد و با بررسي لباس‌هايش معلوم مي‌شود كه در جيبِ كتِ مقتول مقاديري چاودار يا گندمِ سياه وجود دارد.
در رمان، دليلي كه آنجا چاودار پيدا شده اين است كه «جيبِ پر از چاودار» قسمتي از يك شعر كودكانه است كه قاتل به آن اشاره مي‌كند... همين جريان ما را به اوكراين برمي‌گرداند و شباهتِ غريبي دارد با ماجراي آفتابگرداني كه ماردر توصيف كرد، با اين تفاوت كه در اينجا به ‌جاي چاودار با تخمه‌هاي آفتابگردان سر و كار داريم.
در شهرِ بندري هنيچسك در كنار درياي آزوف، زنِ كهنسالِ اوكرايني با سرباز تمام‌مسلحِ روسي مواجه مي‌شود و به او تخمه آفتابگردان مي‌دهد تا در جيبش بگذارد براي اينكه وقتي كه سرباز كشته شود اين دانه رشد مي‌كند و وقتي كه جسدش در زمين در حال پوسيدن است دست‌كم خاصيتي خواهد داشت و اين گياهِ درحالِ رشد را تغذيه مي‌كند...
تنها چيزي كه در اين تصوير مرا آزرده مي‌كند، اين است كه كسي با آن سربازان معمولي روسيه كه به عملياتي در اوكراين اعزام شده‌اند همدردي نمي‌كند، بسياري از آنها بدون تداركاتِ غذايي و آمادِ مناسب به حالِ خود رها شده‌اند، برخي حتي نمي‌دانند كجا هستند و چرا، به‌طوري كه در مواردي گزارش شده كه اين اوكرايني‌ها بودند كه براي برخي سربازان غذا آورده‌اند.
اين موضوع خاطراتِ پراگِ ‍۱۹۶۸ را به يادم مي‌آورد. من يك روز قبل از تجاوزِ شوروي آنجا رسيدم، براي چند روز دور و برِ شهر سرگردان بودم تا وقتي كه تمهيداتي براي انتقالِ خارجي‌ها فراهم شد. چيزي كه همان موقع هم بلافاصله توجهم را جلب كرد بينوايي و دستپاچگي سربازانِ معمولي درست برعكسِ افسرهاي رده بالا‌تر بود و ما تظاهرات‌كنندگانِ معترض كمتر از اين افسرها مي‌ترسيديم تا سربازان از آنها.
حتي در اين دورانِ احمقانه كنوني، نبايد از عمل كردن به آخرين بقاياي اصولِ هنجاري و تشبث جستن به فرهنگِ عمومي شرمسار باشيم. پس اجازه بدهيد به يكي ديگر از داستان‌هاي كلاسيك آگاتا كريستي اشاره كنم، رمانِ قتل در تعطيلات كه در آن شخصيتي غيرمتعارف به نامِ لوسي آنگ‌كاتِلبراي آخر هفته زوجِ كريستو (جان كريستو، پزشك معتبرِ خيابانِ هارلي و همسرش گِرِتا) را به همراه ديگر اعضاي فاميل به املاك خود دعوت مي‌كند. هركول پوآرو كه در خانه ييلاقي مجاور ساكن است، نيز براي شام دعوت است.
صبح روز بعد، پوآرو صحنه‌‌اي را مشاهده مي‌كند كه به طرزي عجيب ساختگي به نظر مي‌رسيد: گرتا كريستو همراه با يك هفت‌تير بالاي سر جسدِ همسرش، جان، ايستاده است؛ در حالي كه خون از جسد به سوي استخرِ شنا سرازير است. لوسي، هِنريتا (معشوقه جان) و ادوارد (پسردايي لوسي و نوه عموي هنريتا) همگي در صحنه حاضر بودند. جان در آخرين خواسته‌اي كه پيش از مرگ به زبان آورد، مي‌گويد: «هنريتا!» و جان مي‌دهد.
به نظر واضح است كه گرتا قاتل باشد. هنريتا جلوتر مي‌رود تا هفت‌تير را از دستِ گرتا بگيرد، اما ظاهرا بر اثر بي‌دقتي‌اش اسلحه به داخلِ استخرِ شنا مي‌افتد و بدين‌ترتيب مدركي باقي نمي‌ماند. پوآرو متوجه مي‌شود كه آن عبارتِ «هنريتا» از زبانِ مقتول ندايي بود خطاب به معشوقش تا زنش را از زنداني‌شدن بابت مرگِ خودش نجات دهد؛ كل فاميل بدون هيچ برنامه قبلي با اين نقشه‌ هماهنگ مي‌شوند و سعي مي‌كنند تا عمدا پوآرو را به اشتباه بيندازند. اين در حالي است كه همه مي‌دانند كه گرتا قاتل است و تلاش مي‌كنند تا او را بي‌گناه جلوه دهند...
[در داستان‌هاي پليسي] نوعي فرمولِ استاندارد داريم بدين قرار: قتلي به وقوع پيوسته. گروهي از مظنونين وجود دارند كه انگيزه كافي و موقعيت مناسبي براي ارتكاب قتل داشته‌اند و در چنين شرايطي حتي اگر روشن باشد كه قاتل كدام است، كارآگاه سرنخ‌هايي پيدا مي‌كند كه نشان مي‌دهد در حقيقت قاتلِ اصلي صحنه را چنان چيده و ردِ خود را چنان پنهان كرده كه كارآگاه فريب بخورد. اما در اين داستان اين فرمول كاملا برعكس مي‌شود: در اينجا گروهِ مظنونين سرنخ‌هايي عليه خودشان جعل مي‌كنند تا اتفاقا بر اين واقعيت سرپوش بگذارند كه قاتلِ حقيقي همان كسي است كه از ابتدا به نظر مي‌رسيد. همان كسي كه دقيقا سر صحنه قتل با اسلحه‌اي در دست گرفتار شده بود.
خب، در واقع اينجا هم باز صحنه جرم ساختگي است، ولي به طريقي انعكاسي: در اينجا فريب در خودِ همان واقعيتي است كه به نظر مي‌‌رسيد به‌طور مصنوعي دستكاري شده باشد، يعني، حقيقت خودش را در قالبِ ظاهري مصنوعي پنهان مي‌كند، براي اينكه دروغ‌هاي واقعي خودِ همان «سرنخ‌ها» هستند؛ يا همان‌طوركه خانمِ مارپل در داستانِ كلاسيك ديگري از آگاتا كريستي با نامِ رازِ آيينه‌ها (They Do It With Mirrors) تذكر مي‌دهد: «هرگز قدرتِ واضحات را دست‌كم نگير.»
آيا معمولا ايدئولوژي همين‌طوري كار نمي‌كند؟ مخصوصا امروز؟ ايدئولوژي ابتدا خودش را به عنوان چيزي رازآميز ارايه مي‌دهد كه دارد به لايه‌هاي پنهاني و عميق اشاره مي‌كند، تا [در همان زمان]به سادگي روي جرمي كه علنا در حال وقوع است سرپوش بگذارد. آن عبارتِ محبوبي كه در چنين مواقعي براي ابرازِ چنين پيچيدگي مضاعفي به كار مي‌رود، اين است: «وضعيت پيچيده‌تر از اين حرف‌هاست.»
حقيقتي واضح -كه بگذاريد اينجا بگوييم تجاوزِ وحشيانه نظامي- قرار است با توسل به اينكه «وضعيتي بسيار پيچيده‌تر در پسِ اين حوادث در جريان است» نسبي بشود تا همان‌طور كه از پيش انتظار مي‌رفت اين تجاوز را به عملياتي دفاعي بدل كند! به همين دليل است كه از جايي به بعد، بايد اين «پيچيدگي» وضعيت را ناديده بگيريم و به آمار و ارقام اعتماد كنيم.
آيا الان دقيقا همين موضوع در موردِ اوكراين صادق نيست؟ روسيه به آنجا حمله كرده، ولي بسياري در جست‌وجوي «پيچيدگي» موجود در پس آن هستند. بله، يقينا، پيچيدگي هم وجود دارد، ولي با همه اين اوصاف اين واقعيت اساسي پابرجاست: روسيه مرتكب اين جنايت شد. اشتباهِ ما اين نبود كه تهديد‌هاي پوتين را به معناي واقعي كلمه جدي نگرفتيم. همگي تصور مي‌كرديم او واقعا جدي نمي‌گويد و اينها همه بخشي از زد و بند‌هاي استراتژيك است.
اتفاقِ طعنه‌آميز آنجاست كه در اين شرايط آدم نمي‌تواند آن جوك مشهورِ يهودي را كه فرويد نقل مي‌كرد به خاطر نياورد: «چرا داري به من مي‌گي كه به لِويو مي‌ري اونهم درست وقتي كه داري واقعا به لويو مي‌ري؟» اين همان جايي است كه يك دروغ فرمِ حقيقتِ راستين به خود مي‌گيرد.
ماجراي جوك از اين قرار است: دو دوست بدون به اينكه چيزي به زبان بياورند نوعي رمز براي ارتباط با يكديگر وضع مي‌كنند كه وقتي تو به لويو مي‌روي، در واقع داري به كراكوف مي‌روي و بالعكس، اين‌طور كه در اين فضا، اگر به معني واقعي كلمه حقيقت را بگويي يعني داري دروغ مي‌گويي.
وقتي پوتين دستورِ مداخله نظامي را صادر كرد، هيچ‌كس از اين اعلانِ جنگ صراحتا اين نتيجه را نگرفت كه پوتين به معناي واقعي كلمه مي‌خواهد صلح بياورد يا اوكراين را از نازي‌ها خالي كند. خب حالا اين استراتژيست‌هاي «عميق» اعتراض دارند كه «چرا به من مي‌گفتي قرار است لويو را اشغال كني آن هم وقتي كه واقعا مي‌خواستي لويو را اشغال كني؟»
خب پس دارد چه اتفاقي مي‌افتد؟ به خاطر داريد كه تا همين يكي، دو ماه پيش اخبار اصلي رسانه‌هاي جمعي ما هنوز درباره پاندمي كرونا بود؟ حالا ديگر انگار خبري از پاندمي نيست و اوكراين سرتيتر خبرهاست و چه بسا ترسِ امروز بيشتر هم باشد؛ حتي گويي براي اين دو سالِ خوب و خوشي كه با پاندمي كرونا مي‌جنگيديم نوعي نوستالژي وجود دارد.
اين تغييرِ فضاي ناگهاني از محدوديتِ آزادي ما خبر مي‌دهد: هيچ‌كسي اين تغيير را انتخاب نكرده، بلكه ناگهان اتفاق افتاده است (به استثناي كساني كه معتقد به تئوري‌ توطئه هستند و هنوز هم فكر مي‌كنند بحرانِ اوكراين نقشه ديگري است كه صاحبانِ نفوذ تدارك ديده‌اند تا بتوانند به وضعيتِ اضطراري و حفظِ كنترل‌شان روي ما ادامه دهند.)
براي اينكه بتوانيم تفاوتِ بحرانِ پاندمي و اوكراين را درك كنيم، بايد بينِ دو گونه از آزادي تمايز قائل شويم: «آزادي» (freedom) و «رهايي» (liberty)  بگذاريد جرات كنم و اين تقابل را مشابه در نظر بگيرم با آن تمايزي كه هگل ميانِ آزادي انتزاعي و آزادي انضمامي برقرار مي‌كرد.
آزادي انتزاعي يعني توانايي انجامِ هر كاري كه شخص مي‌خواهد مستقل از رسوم و قواعدِ اجتماعي مرتكب شود، يعني توانايي نقضِ اين رسوم و قواعد، همان‌طور كه در «سلبيتِ راديكال» خودش را بروز مي‌دهد و نمونه‌اش را در يك شورش يا وضعيتِ انقلابي مشاهده مي‌كنيم.
آزادي انضمامي اما همان آزادي‌اي است كه با مجموعه‌اي از رسوم و قوانين حفظ شده باشد. مثلا در مورد مخالفانِ واكسن (آنتي‌واكس‌ها)، آزادي اينكه واكسينه شوند يا نه يقينا نوعي آزادي صوري است؛ با اين حال، امتناع از واكسيناسيونِ [آنها] مستلزمِ محدود شدنِ آزادي بالفعلِ من و ديگران است.
آزادي من فقط وقتي به عنوانِ آزادي بالفعل خواهد بود كه درونِ فضاي اجتماعي معيني و تحتِ قواعد و ممنوعيت‌هاي مشخصي سامان يابد. من فقط وقتي مي‌توانم آزادانه در خياباني شلوغ قدم بزنم كه بتوانم نسبتا مطمئن باشم كه ديگران نيز در خيابان با من رفتاري مدني خواهند داشت و اگر به من حمله‌ور شوند يا فحاشي كنند يا غيره مجازات خواهند شد.
من فقط وقتي مي‌توانم از آزادي خودم براي صحبت كردن و برقراري ارتباط با ديگران استفاده كنم كه از قواعدِ رايج و تثيبت‌شده زبان با ملاحظه همه ابهاماتش اطاعت كنم، البته كه اين موضوع شامل بسياري از قواعد نانوشته پيام‌ها در ميانِ خطوط نيز مي‌شود.
زباني كه با آن تكلم مي‌كنيم، يقينا از نظر ايدئولوژيك خنثي نيست: اين زبان شامل بسياري از پيش‌داوري‌هاست و محال است كه بعضي انديشه‌هاي نامتعارف را به روشني فرمول‌بندي كنيم.
انديشيدن همواره در زبان روي مي‌دهد و با خودش ايده‌هاي متافيزيكي معرفتِ عمومي (commonsense) كه به عنوان نظرگاهِ واقعيت معرفي مي‌شود را مي‌آورد. اما اگر بخواهيم حقيقتا بينديشيم، مي‌بايست در زبان و عليه خودِ همين زبان بينديشيم.
قواعدِ زبان مي‌توانند دگرگون شوند و آزادي‌هاي نويني به بار بياورند، ولي گرفتاري الگوي مصلحتِ سياسي (Politically Correct) در نيوزسپيك [newspeak؛ يعني زباني كه سياستمداران و گويندگان خبر به كار مي‌برند و اغلب چند‌پهلو، مبهم و پر از نعلِ وارونه است] آشكارا نشان مي‌دهد كه سوءاستفاده از اين قواعدِ جديد مي‌تواند منجر به چه نتايجِ مبهمي شود كه در نهايت اشكالِ پنهاني‌تري از نژادپرستي و تبعيضِ جنسي به بار بياورد. (1) 
گيلبرت كيت چسترتون يك‌بار نوشت: «از شر ماوراالطبيعه (2) خلاص شويد و چيزي كه براي‌تان باقي مي‌ماند مصنوعي و غيرطبيعي خواهد بود.» ما هم بايد اين جمله را تاييد كنيم، اما دقيقا در معنايي متضاد با منظورِ چسترتون: اتفاقا بايد بگوييم درست است اين طبيعت است كه «غيرطبيعي»ست، طبيعيت نمايشي عجيب است از آشفتگي‌هاي پيشامدي و بدون هيچ نظمِ دروني.
در پايان ژوئن 2021، يك «گنبد گرما» -پديده‌اي آب و هوايي كه در آن هواي گرم را پشته‌اي پر فشار به دام مي‌اندازد و فشرده مي‌كند، دما را بالا مي‌برد و منطقه را بسيار گرم مي‌كند- در شمال غربي ايالات متحده و جنوب غربي كانادا باعث شد تا دما تا نزديك به 50 درجه سانتيگراد بالا برود، به‌طوري كه ونكوور گرم‌تر از خاورميانه بود.
درست است كه «گنبد حرارتي» يك پديده محلي است، اما نتيجه يك اختلال جهاني در الگوهاي آب و هوايي است و به وضوح وابسته است به دخالت انسان در چرخه‌هاي طبيعي؛ بنابراين ما هم در سطح جهاني تلاش مي‌كنيم با آن مقابله كنيم.
به خاطر بياوريد كه چطور پوتين، يك يا دو روز پس از شروع جنگ، در تلويزيون از ارتش اوكراين خواست تا دولت زلنسكي را سرنگون كنند و قدرت را خودشان در دست بگيرند.
او همچنين ادعا كرد كه مذاكره صلح با آنها خيلي هم آسان‌تر است. شايد بد نباشد كه چنين اتفاقي در خود روسيه رخ بدهد، جايي كه در سال 1953، مارشال ژوكوف به خروشچف كمك كرد تا بِريا را سرنگون كند.
بنابراين آيا معنايش اين است كه بايد پوتين را خيلي ساده به عنوانِ يك شيطان جلوه دهيم؟ خير. براي مقابله واقعي با پوتين، اتفاقا بايد شجاعتش را داشته باشيم تا پيكانِ انتقاد را متوجه خودمان كنيم.
بياييد، ببينيم غرب ليبرال در دهه‌هاي گذشته به چه بازي‌هايي با روسيه دست زده است؟ چگونه به‌طور موثر روسيه را به سمت فاشيسم سوق داده؟ فقط «توصيه‌هاي» اقتصادي فاجعه‌باري كه در دورانِ يلتسين به روسيه ارايه شد را به ياد بياوريد... بله، پوتين آشكارا سال‌ها براي اين جنگ آماده مي‌شد، اما غرب هم از اين جنگ باخبر بود و جنگ مطلقا برايش يك شوك غيرمنتظره نيست.
دلايل خوبي براي اين باور وجود دارد كه غرب آگاهانه روسيه را به گوشه‌اي از رينگ مي‌راند. ترس روسيه از محاصره شدن توسط ناتو اصلا تصوري پارانويايي نيست. در گفته ويكتور اوربان دقيقه‌اي از حقيقت نهفته است وقتي كه گفت: «جنگ چطور شروع شد؟
ما در آتش متقابلِ منازعاتِ اصلي ژئوپليتيك گرفتار شده‌ايم: ناتو به سمت شرق در حال گسترش است و روسيه ديگر نمي‌تواند با اين موضوع به هيچ‌وجه كنار بيايد. روس‌ها دو خواسته داشتند: اينكه اوكراين بي‌طرفي خود را اعلام كند و ناتو اوكراين را نپذيرد. اين ضمانت‌هاي امنيتي به روس‌ها داده نشد، بنابراين آنها تصميم گرفتند اين خواسته‌ها را با زور اسلحه به دست بياورند.
اهميت ژئوپليتيكي اين جنگ همين‌جاست.» البته كه اين حقيقت كوچك دارد دروغي بزرگ را هم مي‌پوشاند: يعني اينكه روسيه دارد در اين بازي ژئوپليتيك خارج از قواعد بازي مي‌كند.
نبايد هيچ تابويي را در مورد وضعيت فعلي نگه داريم. بديهي است كه به طرف اوكرايني نيز نمي‌توان كاملا اعتماد كرد و وضعيتِ مناطقي مثلِ دونباس كاملا روشن نيست. علاوه بر اين، موج محروميت هنرمندان روسي دارد شبيه به جنون مي‌شود.
دانشگاه بيكوكا در ميلان ايتاليا، مجموعه‌اي از سخنراني‌هاي پائولو نوري درباره رمان‌هاي داستايوفسكي را با توجيهاتي كه بسيار پوتيني است به حالت تعليق درآورد: البته اين فقط يك ژستي پيشگيرانه براي كنترل اوضاع بود... (تعليق چند روز بعد لغو شد.)
امروز بيش از هر زمان ديگري به رابطه فرهنگي با روسيه نياز داريم. همه اينها در كنار آن رسوايي ابدي است كه فقط به اوكرايني‌ها اجازه دادند از اوكراين به اروپا بروند و نه دانشجويان و كارگران جهان سومي كه در حال حاضر در اوكراين هستند و سعي مي‌كنند از جنگ فرار كنند. در موردنژادپرستي رو به گسترش در غرب چه مي‌توان گفت؟
چارلي داگاتا، خبرنگار سي‌بي‌اس نيوز، هفته گذشته گفت كه «اوكراين، با تمام احترام، مانند عراق يا افغانستان، جايي نيست كه دهه‌ها شاهد درگيري‌ها بوده باشد. اين شهري متمدن و نسبتا اروپايي است - البته بايد آن كلمات را با دقت انتخاب كنم - شهري است كه انتظار چنين حوادثي را در آن نداريد.»
معاون سابق دادستان كل اوكراين هم به بي‌بي‌سي گفت: «اين براي من بسيار شوكه‌كننده است زيرا مي‌بينم اروپايي‌ها با چشم‌هاي آبي و موهاي بلوند... هر روز دارند كشته مي‌شوند.» فيليپ كوربه، روزنامه‌نگار فرانسوي هم اضافه كرد: «ما در اينجا درباره سوري‌هايي كه از بمباران رژيم سوريه‌اي تحت حمايت پوتين فرار مي‌كنند صحبت نمي‌كنيم. ما در مورد اروپايي‌هايي صحبت مي‌كنيم كه براي نجات جان‌شان با ماشين‌هايي كه شبيه ماشين ما هستند شهرها را ترك مي‌كنند.»
درست است، عراق و افغانستان چندين دهه است كه شاهد درگيري‌هايي بوده‌اند. اما همدستي ما [اروپايي‌ها] در اين درگيري‌ها چطور؟ امروز كه افغانستان واقعا يك كشور بنيادگراست، چه كسي هنوز به ياد دارد كه سي سال پيش، كشوري با سنت عرفي قوي، از جمله يك حزب كمونيست قدرتمند بود كه مستقل از اتحاد جماهير شوروي قدرت را به دست گرفت؟ اما پس از آن چه شد؟ ابتدا اتحاد جماهير شوروي و سپس ايالات متحده در افغانستان مداخله كردند و ما امروز همين جايي هستيم كه مي‌بينيد...
وحشت خبرنگاران و مفسران از آنچه در اوكراين مي‌گذرد هرچند قابل درك است اما عميقا دوپهلو‌ست. مي‌توان آن را چنين معنا كرد: اكنون مي‌بينيم كه ترس و وحشت تنها به جهان سوم محدود نمي‌شود، آنها فقط سوژه‌هايي نيستند كه با آسودگي خاطر در صفحه نمايش خودمان تماشا مي‌كنيم، بلكه ممكن است آن حوادث در اينجا هم اتفاق بيفتند، بنابراين اگر مي‌خواهيم در امنيت زندگي كنيم، بايد همه جا با آنها مبارزه كنيم.
معناي ديگر هم مي‌تواند اين باشد: بگذار وحشت‌ها آنجا بمانند، دور، فقط خودمان را از آنها محافظت كنيم. پوتين جنايتكار جنگي است - اما آيا اين را امروز كشف كرده‌ايم؟ آيا همين چند سال پيش نبود كه هواپيماهاي روسي حلب، يعني بزرگ‌ترين شهر سوريه را بمباران مي‌كردند، آن هم به شيوه‌اي بسيار وحشيانه‌تر از آنچه اكنون در كي‌يف انجام مي‌دهد، آيا آن موقع جنايتكار جنگي نبود؟
ما همان موقع هم از اين جنايات باخبر بوديم، ولي عصبانيت‌مان صرفا اخلاقي و كلامي بود. اين احساس همدردي بسيار عميق‌تر با اوكرايني‌هايي «شبيه به ما» نشان مي‌دهد كه تلاش‌هاي فردريك لوردون (4) براي پايه‌گذاري نوعي سياستِ رهايي‌بخش در معناي «تعلق‌ داشتن» چه محدوديت‌هايي دارد و اتفاقا با موانعي مثلِ آنچه اسپينوزا «تقليد عواطفِ» فرافردي مي‌ناميد مواجه مي‌شود.
اتفاقا بايد سياستِ رهايي‌بخشِ ما اين باشد كه با كساني همبستگي داشته باشيم كه با آنها هيچ تعلق عاطفي مشتركي نداريم.
وقتي رييس‌جمهور زلنسكي مقاومت اوكراين را دفاع از جهان متمدن ناميد، آيا اين بدان معنا بود كه او غيرمتمدن‌ها را كنار مي‌گذارد؟ آن هزاران نفري كه در روسيه به دليل اعتراض به مداخله نظامي دستگير شدند چطور؟ آيا اين واقعيت را فراموش كرده‌ايم كه نازيسم در‌ آلمان يعني كشوري به قدرت رسيد كه مظهر بالاترين فرهنگ اروپايي به حساب مي‌آمد؟
اتفاقا آنجا بود كه «اروپايي‌هايي با چشمان آبي و موهاي بلوند» اين همه قتلِ عام را سازماندهي مي‌كردند. اگر تنها بخواهيم «از اروپا دفاع كنيم»، از قبل به زبان كساني مثلِ دوگين و پوتين صحبت كرده‌ايم: اين بازي به جدالِ حقيقت اروپايي در مقابل حقيقت روسي بدل مي‌شود. اما مي‌دانيم كه مرزِ تمدن و بربريت در درونِ خودِ تمدن‌هاست، به همين دليل است كه مبارزه ما جهاني است. امروز يگانه جهان‌شمولي حقيقي، جهاني بودن مبارزه است.
مي‌دانيم اوكراين فقيرترين كشور در بين تمام كشورهاي پس از فروپاشي شوروي بود. حتي اگر آنها پيروز شوند- اميدواريم چنين شود- دفاع پيروزمندانه آنها همان دقيقه حقيقت‌شان خواهد بود. آنها بايد اين درس را بياموزند كه نزديكي به غرب براي‌شان كافي نيست، چراكه ليبرال دموكراسي غربي خود در يك بحران عميق است.
غم‌انگيزترين چيز در مورد جنگ جاري در اوكراين اين است كه در حالي كه نظم ليبرال- سرمايه‌داري جهاني آشكارا در سطوح مختلف به يك بحران نزديك مي‌شود، وضعيت امروز دوباره به خطا به دوگانه كشورهاي وحشي- توتاليتر در مقابل غرب متمدن تبديل شده است... با اين بحران‌هايي كه مثلِ گرمايشِ زمين در پيش رو داريم، چنين مسيري به ناكجا ره مي‌برد.
دقيقه كنوني، دقيقه حقيقت نيست كه همه‌چيز در آن روشن باشد، يعني زماني كه تضاد اساسي به وضوح ديده مي‌شود. اكنون در قلبِ دقيقه‌اي از ژرف‌ترين دروغ‌ها به سر مي‌بريم.
اگر اروپايي برنده شود كه مي‌خواهد «غير متمدن‌ها» را حذف كند، پس ديگر براي نابودي خودمان محتاجِ روسيه نخواهيم بود. خودِ ما اروپايي مي‌توانيم از پس اين كار بر بياييم و [با جنگ‌هاي قومي و مذهبي در اروپا] كلك خودمان را بكنيم.
منابع: https: //thephilosophicalsalon.com/what-will-grow-out-of-a-pocket-full-of-sunflower-seeds/1- در اینجا ژیژک درباره‌ دو موضوع «انواعِ آزادی نزدِ هگل» ‌و «بحثِ دوگین و پست‌مدرنیسم» نکاتی را می‌گوید که چون در یادداشت‌های دیگر (به زبان فرانسه و با ترجمه همین مترجم) مطرح شده‌اند اینجا از متن کنار گذاشته می‌شود. (ن.گ.)2- Supernatural 3- unnatural4- Frederic Lordon  در ایران او را با کتابِ «بندگانِ مشتاقِ سرمایه» می‌شناسند.
* مترجم: نويد گرگين                            ",https://www.asriran.com/003Un3
833351,۱۴۰۱/۰۱/۱۵,اجتماعی ,تلویزیون برای مصاحبه با سلبریتی ها چقدر به آنها پول می دهد؟,این سناریو از نزدیک به سه سال پیش به این طرف تغییر کرده و حالا سخت است که چهره‌ای سرشناس از دنیای هنر و ورزش بدون گرفتن هدیه، حاضر به مصاحبه با برنامه‌های خاص تلویزیون شود.,"شرق نوشت: برنامه‌های تلویزیونی برای راضی‌کردن مخاطب کار بسیار دشواری دارند؛ کیفیت برنامه‌ها از یک سو، باید و نبایدها از سوی دیگر، ذائقه مخاطب و البته رقبای سرسخت اینترنتی و آن طرف آبی، همگی دست به دست هم داده تا مخاطبان تلویزیونی ریزش درخور توجهی داشته باشند.
 
این ریزش در کلان‌شهرها بیشتر محسوس است و صداوسیما برای راضی نگه‌داشتن مردمی که یک دهه قبل آنها را پای جعبه جادویی نگه می‌داشت، با مشکل جدی مواجه است. این موضوع فارغ از سیاست‌های عجیبی است که این سازمان در قریب به پنج سال اخیر در پیش گرفته و چهره‌های مورد علاقه و محبوب مردم را کنار گذاشته است.
 
شاید موارد همین چندخط کفایت کند تا کار برنامه‌سازها، تهیه‌کننده‌ها و مجریان تلویزیونی برای ساختن برنامه‌ای مخاطب‌پسند و سرگرم‌کننده، به بن‌بست کشیده شود. این بن‌بست در سال‌های اخیر کار را به سمت و سویی کشانده که تهیه‌کننده‌ها مجبورند بعضا دست به کارهای غیرمتعارفی بزنند و برای آنکه گوی رقابت را از یک برنامه خاص بربایند، به سراغ شیوه‌های نامرسوم بروند.
 
این موضوع دیگر بر کسی پوشیده نیست که برنامه‌های تلویزیونی اگر می‌خواهند چهره‌ای سرشناس از دنیای هنر یا ورزش داشته باشند، باید سر کیسه را شل کنند و به میهمان مدنظر، رقمی را برای انجام مصاحبه یا حضور در استودیو بپردازند؛ اما امسال با توجه به آنکه رقابت شدیدتری بین شبکه‌های مختلف درگرفته، به نظر می‌رسد این ارقام هم نجومی‌تر شده و هر برنامه‌ای مجبور شده برای ربودن میهمان محبوب‌تر، پول بیشتری را پیشنهاد کند!
 
اینکه چنین شیوه‌ای درست است یا اصلا جواب می‌دهد یا خیر، موضوع فعلی این مطلب نیست؛ بلکه بیشتر درباره مبالغی است که برنامه‌های تلویزیونی مختلف به میهمانان (اینجا بیشتر ورزشی) داده‌اند تا برای حضور در برنامه‌های ویژه نوروزی یا پرمخاطب، خودشان را جلوی دوربین قرار دهند.
 
بنایی که ۳ سال پیش گذاشته شد
 
شاید تا چهار سال پیش چنین موضوعی چندان مرسوم نبود و غالب چهره‌های هنری و ورزشی که مورد علاقه مردم بودند راحت‌تر مقابل دوربین تلویزیون قرار گرفته و در برنامه‌های متنوعی شرکت می‌کردند. با این حال، این سناریو از نزدیک به سه سال پیش به این طرف تغییر کرده و حالا سخت است که چهره‌ای سرشناس از دنیای هنر و ورزش بدون گرفتن هدیه، حاضر به مصاحبه با برنامه‌های خاص تلویزیون شود. ابتدا حدود سه سال پیش بود که یکی از برنامه‌های کم‌مخاطب در یکی از شبکه‌های کم‌بیننده تلویزیون برای اینکه چهره‌های ویژه‌ای را جلوی دوربین ببرد، به پرداخت هدیه به میهمانان و چهره‌هایش رو آورد.
 
آن زمان شاید رقم چندان سنگین به نظر نمی‌رسید و می‌شد با پنج میلیون تومان، یک میهمان سرشناس را برای چند ساعت در اختیار گرفت. با گل‌کردن آن برنامه در شبکه‌ای نه‌چندان پرمخاطب، این شیوه به سرعت در شبکه‌های دیگر مرسوم شد و رفته‌رفته تهیه‌کننده‌ها برای اینکه مخاطب بیشتری جذب کنند، حاضر شدند پول بیشتری بپردازند تا میهمانان خاص‌تری داشته باشند.
 
یکی از همکاران برنامه‌های سرشناس تلویزیونی که دو، سه سالی می‌شود در نوروز، برنامه متنوعی می‌سازند، با اصرار بر اینکه نامش محفوظ بماند می‌گوید: «واقعیت این است که کار برای تهیه‌کننده‌های تلویزیونی دشوار است. شاید بسیاری از آنها چندان تمایلی به پرداخت پول نداشته باشند؛ ولی وقتی می‌بینند که همکار دیگرشان در فلان برنامه و فلان شبکه حاضر شده‌اند، رقمی برای مصاحبه به طرف مقابل بپردازند، او هم مجبور می‌شود چنین کاری کند». 
 
این منبع آگاه در ادامه اشاره‌ای به رقم‌هایی می‌کند که تیم برنامه‌سازش در طول دو سال قبل به چهره‌های ورزشی پرداخته‌اند: «دو سال پیش رقم‌ها نزدیک به ۱۵ تا ۲۰ میلیون تومان شد. برای آنکه بتوانیم چهره‌های ورزشی را که مورد علاقه مردم هستند، جلوی دوربین بیاوریم کسی حاضر نمی‌شد زیر ۱۵ میلیون تومان بگیرد. سال گذشته این رقم رشد وحشتناکی کرد و حتی تا ۱۰ برابر هم رسید. دو چهره محبوب تیم پرسپولیس برای حضور در برنامه ما با کلی تخفیف، نهایتا با دریافت رقم ۸۰ میلیون تومان حاضر به شرکت در برنامه شده‌اند. البته رقم پرداختی به آنها در مقایسه با رقم پرداختی به یکی، دو چهره سینمایی باز متعادل‌تر بود؛ چون برای دعوت از یکی از هنرپیشه‌ها مجبور شدیم ۱۵۰ میلیون تومان هزینه کنیم». 
 
از زمانی که قیمت سکه رشد فزاینده‌ای داشته، بسیاری از فوتبالیست‌های سرشناس برای حضور در برنامه‌های مختلف رو به دریافت سکه آورده‌اند. سال گذشته این رقم برای تعدادی از فوتبالیست‌ها پنج عدد سکه بوده که با رشد بیشتر و البته دست خالی تهیه‌کننده‌ها به نظر می‌رسد تأمین پنج سکه برای هر میهمان در سال جاری سخت و دشوارتر شده و شیوه‌های دیگری جایگزین شده است.
 
برنامه‌های اینترنتی و ارقام نجومی
 
شاید اگر تلویزیون با خودش رقابت می‌کرد، شرایط بهتر بود؛ ولی از زمانی که برنامه‌های اینترنتی پرمخاطب ساخته و تولید می‌شود، شرایط برای صداوسیما و دعوت از چهره‌های سرشناس سخت‌تر شده است. یکی از همکاران این برنامه‌ها می‌گوید هنرمندان سرشناس برای حضور در یکی از همین برنامه‌های اینترنتی رقم ۲۰۰ تا ۵۰۰ میلیون تومان را برای سال گذشته دریافت کرده‌اند. ارقامی که البته برای پرداخت‌کردن آن مشکلی نداشته‌اند. این موضوعی است که باعث شده تا رقم‌های درخواستی از برنامه‌های تلویزیونی بیشتر شود و در همین سال، شایعاتی به گوش رسیده که چندان باورکردنی نیست.
 
درخواست به دلار و یورو
 
با توجه به نرخ رشدی که هدیه‌ها داشته‌اند به نظر می‌رسد این عدد و رقم در سال جاری از ۸۰ میلیون تومان برای بازیکنان فوتبال، به‌ویژه بازیکنانی که در استقلال و پرسپولیس بوده‌اند تا ۱۵۰ میلیون تومان افزایش پیدا کرده است. این موضوع منهای رقمی است که باید به کارچاق‌کن‌ها داده شود؛ چون تهیه‌کننده‌ها از طریق واسطه باید چهره‌های ورزشی را به استودیو بکشانند و آنها هم برای راضی‌کردن طرف مقابل، حداقل به اندازه یک سکه طلا، سهم‌خواهی دارند. 
 
آن‌طور که شایعه شده تهیه‌کننده‌های برنامه‌های نوروزی تلویزیون در همین هفته‌های گذشته مجبور شده‌اند برای بازیکنان ملی‌پوش و حضور در برنامه‌شان، ۱۵۰ تا ۲۰۰ میلیون تومان هزینه کنند. این منهای شایعه‌ای است که عنوان شده یکی از سرمربیان شاغل در فوتبال ایران برای حضور در یکی از همین برنامه‌ها درخواست پنج هزار یورو کرده است. این موضوع البته از سوی تهیه‌کننده‌ها رد می‌شود و می‌گویند چنین نیست؛ ولی با درنظرگرفتن هدایای ثبت‌شده در سال گذشته که قریب به ۸۰ تا صد میلیون تومان برای فوتبالیست‌ها بوده، بعید نیست چنین موضوعی هم صحت داشته باشد.
 
اسپانسر یا بیت‌المال؟
 
چنین موضوعی به صورت رسمی از سوی تلویزیون تأیید نمی‌شود و دست آخر می‌شود با تکذیب ساده‌ای از کنارش عبور کرد؛ اما نهایتا اگر کار به جایی رسید که رقم پرداختی به یکی از چهره‌ها هم لو برود شاید بشود با این عنوان که چنین رقمی را اسپانسرها می‌پردازند، از زیر بار مسئولیت شانه خالی کرد. با این وجود به نظر می‌رسد این ارقام چندان ارتباطی هم با اسپانسرها ندارد. 
 
همان شخصی که درباره پرداخت هزینه‌ها صحبت کرده در این مورد می‌گوید: «در ابتدا اسپانسری وجود ندارد. تهیه‌کننده باید پروپوزالی تهیه کند و در اختیار سازمان بگذارد. او درخواست رقمی برای ساخت برنامه‌اش می‌کند و بعد از همان رقم، هزینه این هدایا را می‌پردازد. حالا اگر موفق شد و مخاطب جذب کرد، اسپانسرها به سراغش می‌آیند و می‌تواند با ارقام درشت‌تری، برنامه‌های بعدی‌اش را بسازد و چهره‌های بیشتری را هم به برنامه بکشاند».
 
ستاره‌های پولکی؟
 
ارقام پرداختی به چهره‌های ورزشی آن‌قدر رقم متفاوتی دارد که نمی‌شود برایش مرز خاصی در نظر گرفت؛ کاپیتان معروف یکی از تیم‌های تهرانی با ۸۰ میلیون تومان در یک برنامه حاضر شده در شرایطی که یکی از دروازه‌بان‌های تیم ملی با رقم ۲۷ میلیون تومان جلوی دوربین تلویزیون رفته است. به قرار بازار چانه‌زنی برای کاهش ارقام هم حسابی داغ است. با چنین رویه‌ای، دیگر برای سایر رسانه‌ها که نه هزینه‌ای دارند و نه اسپانسری، گفت‌وگو با این چهره‌ها غیرممکن است و این چهره‌های مطرح علاوه بر رشد قیمت قرارداد سالانه، رقم درخواستی از تلویزیون را هم بالا می‌برند. شاید آنها هم از وضعیت کم‌مخاطبی تلویزیون آگاهی بیشتری دارند که هرساله با شروع نوروز منتظر دریافت پیشنهادهای بزرگ‌تر مالی از سوی تهیه‌کنندگان صداوسیما هستند! 
 
البته که این مورد شامل همه نمی‌شود؛ در همین برنامه‌های نوروزی امسال یکی از چهره‌های مطرح برای حضور در تلویزیون پولی نگرفته است. مدافع تیم ملی دو سال پیش فقط پنج میلیون درخواست کرده و برای حضور در برنامه‌های اخیر هم رقمش ۲۵ میلیون تومان شده است. در کنار چنین بازیکنانی، هنوز هم هستند چند نفری که درباره پول صحبت نمی‌کنند و می‌گویند اگر قرار است رقمی پرداخت شود، صرف مؤسسات خیریه شود.                           ",https://www.asriran.com/003Un9
833348,۱۴۰۱/۰۱/۱۵,اجتماعی ,روایتی از به استقبال آمدن روح مادربزرگ پس از جدا شدن روح از بدن (فیلم),روایتی جالب از به استقبال آمدن روح مادربزرگ پس از جدا شدن روح از بدن را ببینید.,کد ویدیو  دانلود    فیلم اصلی                                     ,https://www.asriran.com/003Un6
833349,۱۴۰۱/۰۱/۱۵,ورزشی,مدیران فدراسیون فوتبال به مجلس فراخوانده شدند,قرار است میرشاد ماجدی سرپرست فدراسیون به همراه سایر مدیران فوتبال در مورد این حواشی توضیحاتی ارائه کنند.,"خبر ورزشی نوشت: اعضای هیئت رئیسه فدراسیون فوتبال امروز باید به مجلس شورای اسلامی بروند.
 
با توجه به اتفاقات رخ داده در جریان بازی تیم ملی مقابل لبنان و راه ندادن تماشاگران خانم به ورزشگاه امام رضا (ع) مشهد اعضای هیئت رئیسه فدراسیون فوتبال برای ادای توضیحات به مجلس شورای اسلامی فرا خوانده شدند.
 
در این نشست که امروز (دوشنبه) برگزار می‌شود، قرار است میرشاد ماجدی سرپرست فدراسیون به همراه سایر مدیران فوتبال در مورد این حواشی توضیحاتی ارائه کنند.                           ",https://www.asriran.com/003Un7
833347,۱۴۰۱/۰۱/۱۵,بین الملل,عمران خان برکنار شد,با برکناری رسمی عمران خان از نخست‌وزیری، یک دولت موقت قرار است امور روزمره دولت را مدیریت کند.,"دولت پاکستان با صدور اطلاعیه‌ای اعلام کرد که عمران خان دیگر سمت نخست‌وزیری این کشور را برعهده ندارد.
 
ساعاتی پس از انحلال مجلس ملی پاکستان، وزیر کابینه پاکستان در بیانیه‌ای اعلام کرد که عمران خان رسماً از سمت نخست‌وزیری این کشور برکنار شده است. با این حال، عمران خان تا زمان انتصاب نخست‌وزیر موقت در این سمت باقی خواهد ماند.
 
در بیانیه دولت پاکستان آمده است: «در نتیجه انحلال مجلس پاکستان از سوی رئیس‌جمهور بر اساس بند ۱ ماده ۵۸ قانون اساسی جمهوری اسلامی پاکستان در وزارت امور پارلمانی مورخ ۳ آوریل ۲۰۲۲، آقای عمران احمد خان نیازی، به‌عنوان نخست‌وزیر پاکستان به کار خود پایان داد.»
 
پیش از این، خان به عارف علوی، رئیس‌جمهور پاکستان توصیه کرده بود که پس از رد رأی عدم اعتماد از سوی قاسم سوری، معاون رئیس‌جمهور، مجلس سفلی پارلمان را منحل کند. وی همچنین خواستار برگزاری انتخابات زودهنگام شد که قرار است ظرف ۹۰ روز برگزار شود.
 
پس از آن، رهبران جبهه مخالف به دادگاه عالی مراجعه کردند تا راهنمایی بگیرند. دادگاه عالی ضمن قبول دادخواست آنان، اخطاریه‌هایی به رئیس‌جمهور و عمران خان صادر کرد و تمامی اقدامات و دستورات آنان را مشمول حکم دادگاه دانست. با برکناری رسمی عمران خان از نخست‌وزیری، یک دولت موقت قرار است امور روزمره دولت را مدیریت کند.
 
با این حال، رسانه‌های محلی مدعی شده‌اند که تاکنون هیچ نخست‌وزیر موقتی منصوب نشده است. طبق کنوانسیون‌های قانون اساسی، رهبر مخالفان در مجلس ملی معمولاً به عنوان نخست‌وزیر موقت منصوب می‌شود، اما به دلیل انحلال مجلس سفلی، وی (رهبر مخالفان) دیگر در سمت خود نیست.
 
بر اساس ماده ۲۲۴ قانون اساسی پاکستان، پس از صدور اطلاعیه، عمران خان می‌تواند به مدت ۱۵ روز تا زمان انتصاب نخست‌وزیر موقت در سمت  نخست‌وزیر به کارش ادامه دهد. گزارش ها حاکی از آن است که رئیس‌جمهور به طور غیر رسمی به عمران خان اجازه داده است تا به وظایف خود به عنوان نخست‌وزیر ادامه دهد.                           ",https://www.asriran.com/003Un5
833344,۱۴۰۱/۰۱/۱۵,اقتصادی,۴۲ هزار خودروی دپو‌شده در صف عرضه به بازار (فیلم),یک‌ماه پس از بازدید رئیس‌جمهور از پارکینگ ایران‌خودرو، تعداد خودرو‌های دپوشده کاهش یافته اما هنوز ۴۲ هزار خودروی ناقص در پارکینگ‌های این شرکت موجود است.,کد ویدیو  دانلود    فیلم اصلی                                     ,https://www.asriran.com/003Un2
833343,۱۴۰۱/۰۱/۱۵,عمومی,واکنش جالب ساعد سهیلی به هم گروهی ایران در جام جهانی +عکس,ساعد سهیلی بازیگر گشت ارشاد درباره گروه ایران در جام جهانی این عکس را در صفحه شخصی اش منتشر کرد.,,https://www.asriran.com/003Un1
833346,۱۴۰۱/۰۱/۱۵,سیاسی,روزنامه جمهوری اسلامی: اگر میزان فروش نفت به قبل از تحریم ها برگشته و پولش وصول شده، پس کو تاثیرش؟,جهان امروز، جهان ارتباطات است و کسی نمی‌تواند خود را متکلم‌وحده بداند و انتظار داشته باشد مردم هرچه را او می‌گوید بپذیرند و هیچکس سخن او را زیر سؤال نبرد و یا از او مطالبه سند و مدرک برای اثبات ادعاهایش نکند.,"روزنامه جمهوری اسلامی نوشت: افرادی که تلاش می‌کنند با گفتاردرمانی و نوشتاردرمانی، مردم را سرگرم کنند ولی گفته‌ها و نوشته‌هایشان پشتوانه عملی ندارد، موجب ناامیدی مردم و بی‌اعتمادی می‌شوند.
 
در روزهای اخیر، چند تن از مسئولین خبر از افزایش صدور نفت ایران به میزان قبل از تحریم دادند. رسانه ملی نیز این خبر را با گزارش‌های تفصیلی پشتیبانی کرد و در مجموع تلاش خوبی برای ایجاد امید در دل‌ها به عمل آمد. عده‌ای بلافاصله این خبر و این تلاش را زیر سؤال بردند و خواستار آمار و ارقام شدند. آنان این نکته را هم مطرح کردند که اگر این ادعا صحت دارد، پول‌های اینهمه نفت صادرشده که شما می‌گوئید پولش را هم دریافت کرده‌اید، چه شده و چه کاری با آن انجام داده‌اید؟
 
هرچند از این ایراد و سؤال، بوی تلاش برای ایجاد تردید در افکار عمومی می‌آید ولی دولتمردان باید همواره برای مواجهه با این قبیل تردیدافکنی‌ها و پاسخ دادن به چنین سؤال‌هائی آمادگی داشته باشند. جهان امروز، جهان ارتباطات است و کسی نمی‌تواند خود را متکلم‌وحده بداند و انتظار داشته باشد مردم هرچه را او می‌گوید بپذیرند و هیچکس سخن او را زیر سؤال نبرد و یا از او مطالبه سند و مدرک برای اثبات ادعاهایش نکند.
 
ارائه آمار و ارقام نیز در صورتی که تحولی عملی در زندگی و معیشت مردم ایجاد نکنند بی‌فایده است. راه چاره اینست که دولتمردان به پیدایش تغییرات ملموس در عرصه اقتصادی نجات یافتن مردم از گرانی‌ها و خارج شدن معیشت از تنگناهای تورم و افزایش قیمت‌ها استناد کنند. اگر چنین تغییراتی در عرصه اقتصادی پدید بیاید بطوری که مردم بتوانند کاهش قیمت‌ها و افزایش قدرت خرید خود را احساس کنند، علاوه بر اینکه به سخنان مسئولین اعتماد می‌کنند و در وجود آنها امیدواری پدید می‌آید، به تلاش‌های تردیدافکنانه این و آن نیز اعتنا نخواهند کرد. در چنان وضعیتی، مردم حتی به صحنه مبارزه علیه کسانی که بخواهند خدمات مسئولین را نادیده بگیرند وارد می‌شوند و تلاش‌های آنها را خنثی خواهند کرد.
 
در شرایطی که قیمت‌ها هر روز افزایش می‌یابند و خبری از کنترل بازار کالاها و خدمات نیست و قشر محروم جامعه صورت خود را با سیلی سرخ نگه می‌دارد، سخن از بازگشت صدور نفت به میزان قبل از تحریم و دریافت پول آن گفتن فقط می‌تواند نوعی گفتاردرمانی باشد که همه می‌دانند جواب نخواهد داد.                           ",https://www.asriran.com/003Un4
833342,۱۴۰۱/۰۱/۱۵,اخبار سلامت,هشدار وزارت بهداشت درباره شیوع سرخک,خوشبختانه سرخک به درمان دارویی ویژه نیاز ندارد، اما پیشگیری از آن بسیار راحت بوده و واکسن موثری هم دارد که سال‌های طولانی است این واکسن در ایران و جهان استفاده می‌شود.,"رییس اداره بیماری‌های قابل پیشگیری با واکسن وزارت بهداشت با هشدار نسبت به خطر افزایش بروز سرخک در کشور به دلیل شرایط این بیماری در کشور همسایه، از ساکنین کشور خواست که فارغ از ملیت اگر کودک زیر ۵ سال دارند و به دلیل کرونا واکسیناسیون‌ کودک‌شان را به تعویق انداختند حتما برای تکمیل برنامه واکسیناسیون کودک خود علیه سرخک اقدام کرده و به مراکز بهداشتی مراجعه کنند.
 
دکتر سید محسن زهرایی در گفت‌وگو با ایسنا، با اشاره به اینکه سرخک یک بیماری ویروسی است، گفت: راه انتقال ویروس سرخک از طریق تنفس و قطرک‌های تنفسی است و مسری‌ترین عامل عفونی شناخته شده است؛ به نحوی که اگر فردی مبتلا به بیماری در اتاق در بسته‌ای باشد و بعد از ۱۰ دقیقه از اتاق خارج شود ممکن است اگر فردی که ایمنی کافی ندارد، پنج دقیقه پس از او وارد اتاق شود باز هم به بیماری مبتلا شود.
 
او درباره علائم بالینی بیماری، بیان کرد: دوره نهفتگی بیماری حدود دو هفته است و پس از این مدت علائم بیماری با تب ظاهر شده و با بی‌حالی و بی‌اشتهایی ادامه می‌یابد. تب می‌تواند بیشتر شود تا جایی که به ۴۰ درجه هم برسد؛ بعد از یک دوره تبِ سه تا چهار روزه علائم دیگری هم ظاهر می‌شود که‌ مهم‌ترین آن دانه‌های قرمز رنگی است که بر روی صورت و گردن شروع می‌شود و به پایین بدن منتشر می‌شود. این دانه‌ها از بالا به پایین کم‌کم پاک می‌شوند. مدتی که این دانه‌ها بر روی بدن فرد است حدود پنج روز است. دو تا سه روز اول که دانه‌ها ظاهر می‌شود، تب هم هنوز ادامه دارد به همین دلیل علامت اصلی که برای تشخیص این بیماری کمک می‌کند تب و بثورات قرمز رنگ سطح پوست است.
 
وی افزود: بیماری سرخک می‌تواند با علائم تنفسی، سرفه و آبریزش بینی و قرمز شدن مخاط چشم هم همراه باشد. سرخک ممکن است در مواردی شدید بروز کند و حتی منجر به مرگ شود. در موارد همه‌گیری بیماری ممکن است بین یک تا پنج درصد مرگ در بیماران رخ دهد. افرادی که معمولا ضعف سیستم ایمنی یا سوء تغذیه دارند بیشتر به عوارض سرخک مبتلا می‌شوند. سرخک می‌تواند به سرعت در یک جامعه پخش شده و همه‌گیری‌های بزرگ ایجاد کند و این در حالی است که سرخک توانایی بروز فرم‌های شدید و یا مرگ و میر هم دارد.
 
او تاکید کرد: در مورد مرگ و میر ناشی از سرخک در دنیا، سازمان بهداشت جهانی یک برنامه‌ای از سال ۲۰۰۰ میلادی آغاز کرد و هدفگذاری کرد تا تقریبا همه کشورها برنامه واکسیناسیون را به نوعی جلو برند که بتوانند تا سال ۲۰۱۵ به میزان ۹۰ درصد جلوی مرگ و میر ناشی از سرخک را بگیرند. زمان شروع برنامه تعداد ۸۰۰ هزار مرگ در سال در کودکان کمتر از پنج سال ناشی از ابتلا به سرخک رخ می‌داد که در نهایت تاکنون مرگ سرخک تا ۸۴ درصد در جهان کاهش یافته است و این موفقیت بسیار بزرگی است.
 
زهرایی ادامه داد: خوشبختانه سرخک به درمان دارویی ویژه نیاز ندارد، اما پیشگیری از آن بسیار راحت بوده و واکسن موثری هم دارد که سال‌های طولانی است این واکسن در ایران و جهان استفاده می‌شود. واکسن سرخک در کشور ما در قالب واکسن سه گانه MMR که واکسن ترکیبی علیه بیماری‌های سرخک،‌ سرخجه و اوریون است، استفاده می‌شود. این واکسن در دو نوبت در سن ۱۲ و ۱۸ ماهگی به کودکان تزریق می‌شود. همچنین افرادی که در جریان یک همه‌گیری در معرض بالای ابتلای به بیماری باشند ممکن است به عنوان دز تکمیلی لازم باشد که واکسن دریافت کنند.
 
وی افزود: در مورد سرخک از آنجایی که طی سالیان گذشته پوشش خوبی در واکسیناسیون این بیماری داشتیم و نظام مراقبت هم موارد بیماری را رصد کرده است، توانستیم حدود ۳ سال قبل تاییدیه سازمان بهداشت جهانی را مبنی بر حذف ویروس بومی سرخک از کشور را دریافت کنیم که موفقیتی بزرگ و حاصل دستاورد نظام سلامت بود. باید بدانیم که فقط ۳ کشور بحرین،‌ عمان و ایران در منطقه خاورمیانه موفق به دستیابی به این تاییدیه شدند. در کشور ما با توجه به جمعیت بالا و مرزهای مشترک زیادی که با کشورهای افغانستان،‌ پاکستان و عراق دارد طبیعتا دستاورد حذف سرخک برجسته‌تر از دو کشور دیگر است اما این به معنای به صفر رسیدن خطر بیماری سرخک نیست.
 
رییس اداره بیماری‌های قابل پیشگیری با واکسن وزارت بهداشت، اظهار کرد: اکنون بیش از ۲۱ سال است که هیچ موردی از بیماری فلج اطفال در کشور نداریم، اما این به معنای آن نیست که دیگر در معرض خطر فلج اطفال نیستیم؛ زیرا همچنان این بیماری در کشورهای همسایه ما مانند افغانستان و پاکستان گردش دارد و افراد را مبتلا می‌کند و می‌تواند با سفرهای بین‌المللی به ایران بیاید. همانطور که مردم می‌بینند کرونا از کشوری به کشور دیگر می‌رود، سایر بیماری‌های عفونی نیز چنین هستند؛ پس درست است که گواهی حذف سرخک بومی را دریافت کردیم اما سرخک در اطراف ما فراوان است و علت آن ضعف واکسیناسیون در کشورهای همسایه بویژه در افغانستان و پاکستان است. این در حالی است که کرونا هم به برنامه واکسیناسیون این دو کشور آسیب جدی وارد کرد و باعث همه‌گیری‌های بزرگی در این دو کشور شد.
 
او ادامه داد: بنابر اطلاعاتی که داریم پاکستان حدود ۴ ماه قبل برنامه واکسیناسیون وسیعی را شکل داد که امیدواریم توانسته باشد موفق بوده باشد. گزارش اخیر کشور افغانستان هم نشان می‌دهد که بیش از ۴۸ هزار مورد ابتلا به سرخک طی یک سال و سه ماه گذشته در افغانستان رخ داده که نزدیک به ۲۵۰ مورد مرگ در کودکان به همراه داشته است و این نشان دهنده شدت و وسعت این همه‌گیری در این کشور است و باید توجه کنیم که سرخک مسری‌ترین عامل عفونی است که با سفرها و ترددها به راحتی می‌تواند وارد ایران هم بشود.
 
زهرایی با اشاره به تحولات اخیر کشور افغانستان که به دنبال آن شاهد افزایش مهاجرت مردم این کشور به ایران بودیم، تصریح کرد: برخی از این افراد به شکل غیرمجاز وارد کشور می‌شوند که این موضوع ریسک افزایش بار سرخک در کشور را افزایش می‌دهد. در سال ۲۰۲۱ ( از زمستان ۹۹ تا آخر آذر ۱۴۰۰) ما بیش از ۱۰۳ مورد تایید شده بیماری سرخک در ایران شناسایی کردیم و طی سه ماهِ ۲۰۲۲ نیز نزدیک به ۴۸ مورد دیگر سرخک ( ۳۴ غیرایرانی و ۱۴ ایرانی) در ایران شناسایی کردیم که عمده این افراد اتباع غیرایرانی هستند. در نیمه اول سال ۱۴۰۰، دو مورد مرگ ناشی از سرخک داشتیم.
 
او تاکید کرد: نکته مهم این است که حتی افرادی که واکسینه باشند هم اگر در مواجهه بالا با سرخک قرار گیرند احتمال اینکه مبتلا شوند وجود دارد. سال گذشته برای اینکه بتوانیم جلوی انتقال بیماری را بگیریم و برای افزایش پوشش واکسیناسیون تلاش کردیم از هرگونه تاخیر در واکسیناسیون از طریق اطلاع رسانی جلوگیری کنیم؛ همچنین در استان‌های جنوب شرقی برنامه واکسیناسیون تکمیلی سرخک را در آذرماه سال ۱۴۰۰ انجام دادیم و گروه سنی ۹ ماه تا ۷ سالِ تمام کودکان ایرانی و غیرایرانی در این برنامه واکسینه شدند زیرا عمده مبتلایان در این گروه سنی بودند و به همین دلیل واکسن برای این گروه سنی دوباره تزریق شد. نزدیک به یک میلیون و ۲۰۰ هزار کودک در این برنامه واکسنه شدند و این کمک کرد که تا حد زیادی در آن منطقه بیماری را مهار کنیم.
 
وی افزود: افغانستان حدود سه هفته قبل برنامه واکسیناسیون تکمیلی انجام داد و شاید بتواند سرخک را کنترل کند. با کاهش شدت بیماری در کشورهای همسایه قطعا موارد کشور ما هم کاهش می‌یابد. از مردم خواهش می‌کنیم همه ساکنین کشور ایران فارغ  از ملیت اگر کودک زیر پنج سال دارند و به دلیل کرونا واکسیناسیون‌شان را به تعویق انداختند حتما برای تکمیل برنامه واکسیناسیون کودک خود اقدام کرده و به مراکز بهداشتی درمانی مراجعه کنند.
 
زهرایی بیان کرد: بررسی‌های ما نشان می‌دهد که گاها پوشش واکسیناسیون در اتباع غیرایرانی که در کشور زندگی می‌کنند پایین‌تر است و این نشان می‌دهد که در این زمینه ناآگاهی وجود دارد؛ زیرا این افراد تصور می‌کنند واکسیناسیون برایشان پولی است یا واکسن فقط به ایرانی‌ها تزریق می‌شود و یا اینکه فکر می‌کنند اگر برای تزریق واکسن اقدام کنند، چون به شکل غیرقانونی وارد کشور شدند، آنها را به کشور خود بازمی‌گردانند.
 
رییس اداره بیماری‌های قابل پیشگیری با واکسن وزارت بهداشت، تاکید کرد: واکسیناسیون برای همه افراد رایگان است و صرف نظر از ملیت برای همه یکسان انجام می‌شود. همه کودکان می‌بایست در دو نوبت واکسن سرخک را تزریق کرده باشند پس اگر در هر سنی متوجه می‌شوید واکسیناسیون کودک‌تان کامل نیست به مراکز بهداشتی مراجعه کنید.                           ",https://www.asriran.com/003Un0
833341,۱۴۰۱/۰۱/۱۵,اجتماعی ,نکاتی برای روزه‌داری در روزهای گرم و طولانی (اینفوگرافیک),با رعایت چند نکته ساده می‌توانید روزه‌داری در این ماه را بدون مشکلات گوارشی و به سلامت پشت سر بگذارید.,"همزمان شدن شروع ماه مبارک رمضان با روزهای گرم و طولانی آتی، اهمیت توجه به تغذیه‌ سالم و مناسب را بیشتر می‌کند. 
 
رعایت چند نکته ساده می‌تواند کمک کند تا روزه‌داری در این ماه را بدون مشکلات گوارشی و به سلامت پشت سر بگذارید. 
 
در این اینفوگرافیک به نکاتی برای روزه‌داری در این روزها اشاره شده است.
 
                           ",https://www.asriran.com/003Umz
833340,۱۴۰۱/۰۱/۱۵,اجتماعی ,شهرداری تهران: سهمیه طرح ترافیک ۱۴۰۰ خبرنگاران همچنان معتبر است/بررسی سهمیه‌ها ۲ ماه زمان نیاز دارد,ثبت‌نام خبرنگاران در سامانه «تهران من» به معنای اختصاص سهمیه نیست و در صورت تایید مدارک خبرنگاری، باید از سمت رسانه مورد نظر با توجه به سهمیه تخصیصی، معرفی شوند.,"معاون بهره‌برداری از سیستم‌های حمل و نقل و محدوده‌های ترافیکی شهرداری تهران در مورد سهمیه طرح ترافیک خبرنگاران توضیحاتی را ارائه کرد و گفت: سهمیه طرح ترافیک خبرنگاران همچنان معتبر است.

عمار سعیدیان‌فر در گفت‌وگو با ایسنا، در مورد اعتبار سهمیه طرح ترافیک خبرنگاران با تاکید بر اینکه همچون سنوات گذشته، تا زمانی که سهمیه  طرح ترافیک ۱۴۰۱ خبرنگاران اختصاص پیدا کند سهمیه طرح ترافیک سال ۱۴۰۰ آنان معتبر است، گفت: خبرنگاران تا ۳۰فروردین ماه فرصت دارند که  در سامانه «تهران من» ثبت‌نام خود را به صورت کامل به همراه بارگذاری مدارک، انجام دهند.
وی با بیان اینکه برای بررسی مدارک و سپس تخصیص سهمیه تا ۲ ماه پس از اردیبهشت نیز زمان لازم است، افزود: البته تخصیص کارت بلیت خبرنگاری در زمان کوتاهتری انجام خواهد پذیرفت.
معاون بهره برداری از سیستم های حمل و نقل و محدوده های ترافیکی شهرداری تهران تاکید کرد: ثبت‌نام خبرنگاران در سامانه «تهران من» به معنای اختصاص سهمیه نیست و در صورت تایید مدارک خبرنگاری، باید از سمت رسانه مورد نظر با توجه به سهمیه تخصیصی، معرفی شوند.
                           ",https://www.asriran.com/003Umy
832287,۱۴۰۱/۰۱/۱۵,اجتماعی ,عکس های برنده: رفتار حیوانات,,"عصر ایران - این عکس زیبا را که در آن مرز آسمان و دریا محو شده، هنلی اسپیرس گرفته و برنده جشنواره DEEP اندونزی در 2019 شده است. نام عکس ""رفتار حیوانات"" است.                           ",https://www.asriran.com/003UVz
833338,۱۴۰۱/۰۱/۱۵,ورزشی,"به نظر شما ""اسکوچیچ"" سرمربی تیم ملی فوتبال ایران، باید تغییر کند؟",,"با مشخص شدن رقبای تیم ملی فوتبال ایران در رقابت های جام جهانی قطر، بحث پیرامون سرمربی تیم ملی بالا گرفته است. نقطه کانونی همه بحث ها نیز این است که آیا ""دراگان اسکوچیچ"" می تواند تیم ملی را در جام جهانی به نحوی هدایت کند که نتایج آبرومند بگیریم یا خیر؟ عده ای معتقدند همان طور که این مربی کروات توانست ایران را به جام جهانی ببرد، خواهد توانست در جام جهانی نیز تیم را هدایت کند. در مقابل گروهی می گویند جام جهانی، آوردگاهی بزرگ تر از آسیاست و اسکوچیچ نخواهد توانست نتایج خوبی بگیرد.نظر شما چیست؟ آیا تغییر سرمربی تیم ملی فوتبال ایران مناسب است یا این که ترجیح می دهید ایران با اسکوچیچ در جام جهانی فوتبال حاضر شود؟در این لینک رای دهید و نظر بقیه را هم ببینید.                           ",https://www.asriran.com/003Umw
833336,۱۴۰۱/۰۱/۱۵,ورزشی,مالک باشگاه تراکتور: دیگر قصد واگذاری تراکتور را ندارم,طلب بازیکنان در زمان گسترش فولاد و در چهار سال اخیر در تراکتور به طول کامل پرداخت شده است. جایگاه فعلی تیم برازنده شما و هواداران نیست. در یکسری بازی‌ها شانس دخیل بوده است، مثل بازی‌های اخیر که دو پنالتی از دست دادیم. این موضوع در فوتبال طبیعی است و هر بازیکنی حق اشتباه دارد.,"مالک باشگاه تراکتور تأکید کرد، به دلیل اینکه نمی‌تواند ناراحتی هواداران این تیم را تحمل کند، از تصمیم خود برای واگذاری باشگاه تراکتور صرف‌نظر کرده است.
به گزارش تسنیم، محمدرضا زنوزی در جمع اعضای کادر فنی و بازیکنان تراکتور اظهار داشت: حضور در رتبه سیزدهم جدول برازنده نام تراکتور، هواداران، شما، من، کادر فنی و ارکان مدیریتی باشگاه نیست. انتظارم از شما بیشتر است. تراکتور از نظر نفرات و اعتبار تیم کوچکی نیست. بازیکنان بزرگی در ابتدای فصل و نیم‌فصل جذب شده‌اند. همچنین بازیکنان بزرگی از فصل‌های گذشته در تیم حضور داشتند و من از جایگاه فعلی تراکتور رضایت ندارم.
وی با بیان اینکه طلب بازیکنان پرداخت خواهد شد، افزود: شاید از نظر مالی کمی در مضیقه بودید، ولی نه در این حد که چنین نتایجی کسب شود. میزان دریافتی بازیکنان سایر تیم‌ها از تراکتور کمتر است. بازیکنان فصول گذشته که در تیم حضور دارند و یا جدا شده‌اند، طلب‌شان را به طور کامل دریافت کرده‌اند. بنده به مدیرعامل و سرمربی تیم هم اعلام کرده‌ام که حق و حقوق بازیکنان پرداخت می‌شود.
مالک باشگاه تراکتور تبریز با بیان اینکه بدشانسی در نتایج اخیر تراکتور دخیل بوده است، تصریح کرد: طلب بازیکنان در زمان گسترش فولاد و در چهار سال اخیر در تراکتور به طول کامل پرداخت شده است. جایگاه فعلی تیم برازنده شما و هواداران نیست. در یکسری بازی‌ها شانس دخیل بوده است، مثل بازی‌های اخیر که دو پنالتی از دست دادیم. این موضوع در فوتبال طبیعی است و هر بازیکنی حق اشتباه دارد.
زنوزی ضمن تأکید بر اینکه تراکتور واگذار نخواهد شد، گفت: بیاییم برای این هفت بازی یک تیم دیگری باشیم. به این هفت بازی به چشم هفت فینال نگاه می‌کنیم. شما استحقاق حضور در جمع سه تیم برتر را داشتید. با یکسری حواشی هم به این موضوع دامن زده شد که فوتبالی نبود. مثلاً می‌گفتند می‌خواهد تیم را تحویل دهد که نشد. من اینجا اعلام می‌کنم که با توجه به اینکه کسی تراکتور را تحویل نگرفت، ما دیگر قصد واگذاری نداریم. من نمی‌توانم بنشینم و ببینم عشق هواداران به خاطر ندانم کاری یک عده پرپر شود. تراکتور عشق هواداران است و نمی‌شود به خاطر چند نفر از آن بگذریم. در این تیم سرمایه‌گذاری شده است و شما سرمایه‌های باشگاه و یک مجموعه هستید. این اجازه را هم نمی‌دهیم که یک عده به اهداف‌شان برسند.
وی تأکید کرد: با هماهنگی و همکاری استاندار محترم آذربایجان شرقی جناب دکتر عابدین خرم تلاش می‌کنیم که تراکتور را در بورس به هواداران عرضه کنیم و در این مسیر از آقای استاندار تشکر می‌کنیم که حامی و پشتیبان تراکتور، هواداران و مردم آذربایجان هستند.
مالک باشگاه تراکتور تبریز خاطرنشان کرد: در یک مصاحبه می‌گویم که چه اتفاقاتی در فوتبال رخ می‌دهد، اینکه چرا تیم‌های خصوصی را می‌خواهند نابود کنند. باتوجه به اینکه دیگر قصد واگذاری تراکتور را ندارم، باید از امروز تیم متفاوتی باشیم. فوتبالی بازی کنید که برازنده شما و نام بزرگ تراکتور است. شما این بازی را انجام دهید ما هم از فردا در خدمت شما خواهیم بود.
زنوزی در پایان تأکید کرد: به خدا قسم شما می‌توانید تیم‌های بزرگ را شکست دهید. با اینکه تیم تقویت نشده بود، شما نتیجه خوبی در آسیا کسب کردید. تیم کنونی به مراتب قدرتمندتر است. ما برای برد می‌رویم و من قول می‌دهم که پاداش‌های خوبی به شما داده شود. تیم بسیار خوبی برای سال آینده با حضور این بازیکنان و اضافه شدن بازیکنان دیگر خواهیم بست.                           ",https://www.asriran.com/003Umu
833333,۱۴۰۱/۰۱/۱۵,حوادث,قهرمان جودوی ایران به‌دلیل برق گرفتگی درگذشت,آرش آقایی متولد سال ۱۳۷۱ در تبریز بود و چندین عنوان قهرمانی مسابقات جودوی کشور، برنز جوانان آسیا و مدال طلای کارگران جهان را در کارنامه داشت.,"""آرش آقایی"" قهرمان خوش اخلاق جودوی ایران و دارنده مدال برنز آسیا به دلیل برق گرفتگی در باشگاه بدنسازی دارفانی را وداع گفت.
به گزارش ایرنا، آرش آقایی متولد سال ۱۳۷۱ در تبریز بود و چندین عنوان قهرمانی مسابقات جودوی کشور، برنز جوانان آسیا و مدال طلای کارگران جهان را در کارنامه داشت.
طبق اعلام فدراسیون جودو، آقایی عصر امروز یکشنبه به دلیل برق گرفتگی در باشگاه بدنسازی در تبریز جان خود را از دست داد.
در این راستا، ""آرش میراسماعیلی"" رئیس فدراسیون جودو در پیامی درگذشت این قهرمان با اخلاق را تسلیت گفت.
مرحوم آقایی هم اکنون عضو تیم ملی جودو بود و در اردوی مشترک یک ماه قبل با عراق نیز حضور داشت.                           ",https://www.asriran.com/003Umr
833337,۱۴۰۱/۰۱/۱۵,سیاسی,امیرعبداللهیان در گفت‌وگو با همتای عمانی: آمریکا مسئول طولانی شدن مذاکرات است,امیرعبداللهیان: اکنون آنچه مهم است لغو کامل محاصره انسانی به موازات استمرار آتش بس می باشد. همچنین در حال حاضر ارسال کمک های انسان دوستانه برای مردم یمن بسیار مهم است.,"بدر بن حمد البوسعیدی وزیر امور خارجه سلطنت عمان در تماس تلفنی با امیرعبداللهیان وزیر امور خارجه کشورمان، در مورد برخی مسائل دوجانبه، منطقه ای و بین المللی مورد اهتمام مشترک از جمله برقراری آتش بس در یمن و همچنین مذاکرات وین گفتگو و تبادل نظر کرد.
به گزارش کانال سخنگو؛ وزیر امور خارجه عمان در این تماس تلفنی ضمن تبریک فرار رسیدن ماه مبارک رمضان به دولت و ملت ایران، از برقراری آتش بس در یمن استقبال کرد و با تشکر از نقش و تلاش های کشورمان در این خصوص، ابراز امیدواری نمود که این موضوع موجب فراهم شدن بستر لازم برای گفت و گو ها بین همه طرف های یمنی و بازگشایی مرزهای این کشور گردد.
امیرعبداللهیان وزیر امور خارجه کشورمان نیز در این گفتگوی تلفنی ضمن تبریک متقابل ماه مبارک رمضان به همتای عمانی و دولت و ملت عمان و همچنین ابراز امیدواری نسبت به پایدار ماندن آتش بس در یمن، از نقش سازنده عمان در این راستا قدردانی کرد.
امیرعبداللهیان در این خصوص اظهار داشت: اکنون آنچه مهم است لغو کامل محاصره انسانی به موازات استمرار آتش بس می باشد. همچنین در حال حاضر ارسال کمک های انسان دوستانه برای مردم یمن بسیار مهم است.
وزیر امور خارجه کشورمان همچنین در خصوص مذاکرات وین، از اعمال تحریم های مجدد از سوی آمریکا در مورد برخی از اشخاص و شرکت های ایرانی انتقاد کرد و خاطر نشان نمود: جمهوری اسلامی ایران آماده یک توافق خوب و پایدار می باشد اما طرف آمریکایی با برخی زیاده خواهی ها، مسئول مستقیم تطویل مذاکرات تا کنون بوده است.
وزرای امور خارجه دو کشور در خصوص تداوم مشورت و رایزنی مستمر در خصوص موضوعات در دستور کار دو کشور توافق کردند.                           ",https://www.asriran.com/003Umv
833290,۱۴۰۱/۰۱/۱۵,اقتصادی,اسنوجت؛ شاسی بلند چینی با شباهت به یکی از اعضا خانواده تیگو! (+عکس),کابین، همانطور که در تصاویر واضح مشاهده می کنید کیفیتی در حد معمولی را از نظر مواد اولیه ارائه می دهد. از جذابیت های آن می توان به طراحی دو بخشی و داخل قابِ نمایشگرهای دیجیتال اطلاعات کیلومتر و تنظیمات سیستم سرگرمی اشاره کرد.,"عصر ایران-  کووین اتو(Cowin Auto) نام برند خودرویی است که در سال 2014 تاسیس و 49 درصد سهام آن در اختیار چری اتومبیل چین قرار دارد. از این رو شباهت محصولات آن با تولیدات چری چندان جای تعجب ندارد.
یکی از کراس اوورهای این برند اسنوجت نام دارد که در بازار چین از 9300 تا 14200 دلار قیمت دارد. این خودرو براساس پلتفرم چری تیگو 5اکس توسعه یافته است.
ابعاد: کوچک و زیبا
اسنوجت ابعادی برابر با: 4400 میلیمتر طول، 1831 میلیمتر عرض و 1653 میلیمتر ارتفاع دارد. فاصله بین محورهای آن نیز برابر با 2632 میلیمتر است وزن خالص خودرو نیز برابر با 1336 کیلوگرم محاسبه شده است.
                                                                        
پیشرانه: جایی برای ماجراجویی نیست!
اسنوجت از پیشرانه 1.5 لیتری سری SQRE4G15C استفاده می کند که این تپنده تنفس طبیعی برابر با 116 اسب بخار خروجی و 143 پوندفوت گشتاور دارد. این مجموعه با جعبه دنده 5 سرعته دستی یا نمونی سی وی تی(آپشن) هماهنگ می شود.
خودرو در تمامی تریم ها فاقد سامانه تمام چرخ محرک است.
رینگ های آلومینیومی در اندازه 16 و 17 اینچی ارائه می شوند. سیستم ترمز در تمامی چرخ ها دیسکی است.
                      
کابین: وقتی همه چیز معمولی و فناورانه باشد!
کابین، همانطور که در تصاویر واضح مشاهده می کنید کیفیتی در حد معمولی را از نظر مواد اولیه ارائه می دهد. از جذابیت های آن می توان به طراحی دو بخشی و داخل قابِ نمایشگرهای دیجیتال اطلاعات کیلومتر و تنظیمات سیستم سرگرمی اشاره کرد.
از دیگر امکانات کابین باید به استارت دکمه ای، پشتیبانی از فرمان های صوتی، ناوبری ماهواره ای، بلوتوث، یو اس بی، استراحتگاه دست ردیف جلو، تنظیم الکتریکی صندلی ها، اسکاری روف ثابت، تنظیم الکتریکی آینه ها به همراه گرم کن و تاشوی خودکار، برف پاک کن عقب و ... اشاره کرد.
                                                                                            
ایمنی: کار راه انداز
در بخش ایمنی نیز مواردی شامل: ورود بدون کلید، کروز کنترل ثابت، رادار پارک جلو و عقب، نشانگر فشار باد لاستیک، ای بی اس، ایی بی دیی، دستیارترمز، پایداری الکترونیکی، ترمز پارک اتوماتیک، مه شکن، ایربگ، ایزوفیکس، پاور ویندوز جلو و عقب و ... اشاره کرد.
                            ",https://www.asriran.com/003UmA
833294,۱۴۰۱/۰۱/۱۵,اقتصادی,ب ام و یک خودروی جدید را فقط مختص بازار چین معرفی کرد (+عکس),متاسفانه ب ام و تصاویر بسیار محدودی از این خودرو ارائه کرده، بویژه از فضای داخلی که یکی از ضعیف ترین معرفی های رسمی در نوع خود محسوب می شود.,"عصر ایران- ب ام و از یک سدان جدید ویژه بازار چین رونمایی کرد. این خودرو در عین حال یک رکورددار در کارنامه باواریایی ها محسوب می شود زیرا اولین نمونه الکتریکی خالص در خانواده سری 3 است.
آی3 ایی درایو 35ال(i3 eDrive35L) نامی است که برای ب ام و چینی انتخاب شده و در زمینه فنی بخش های مشترک زیادی با آی اکس3، آی4 و آی اکس دارد.

میزان خروجی پیشرانه الکتریکی برابر با 281 اسب بخار و گشتاور برابر با 400 نیوتن متر است. با این اعداد و ارقام، آی3 الکتریکی طی 6.2 ثانیه از حالت توقف به سرعت 100 کیلومتر برساعت می رسد که برای یک سدان الکتریکی آرام شهری آمار مطلوبی به نظر می رسد.
براساس اطلاعات رسمی ارائه شده توسط ب ام و، انرژی مورد نیاز پیشرانه از باتری 66.1 کیلووات ساعت تامین می شود که برد حرکتی 526 کیلومتر را برای این ب ام و دست یافتنی خواهد کرد. چنین آماری برای یک سدان الکتریکی، در نوع خود شاخص و بسیار مناسب ارزیابی می شود.

متاسفانه ب ام و تصاویر بسیار محدودی از این خودرو ارائه کرده، بویژه از فضای داخلی که یکی از ضعیف ترین معرفی های رسمی در نوع خود محسوب می شود.
به محض انتشار اطلاعات و تصاویر مرتبط، این خبر بروزرسانی خواهد شد.
                           ",https://www.asriran.com/003UmE
833335,۱۴۰۱/۰۱/۱۴,اقتصادی,افزایش ۳۰ درصدی مصرف بنزین در نوروز ۱۴۰۱,روز شنبه (۱۳ فروردین‌ ماه) ۸۰ میلیون لیتر بنزین در کشور توزیع شد.,"مدیرعامل شرکت ملی پخش فرآورده‌های نفتی از افزایش حدود ۳۰ درصدی مصرف بنزین کشور و توزیع روزانه ۱۰۷ میلیون و ۷۰۰ هزار لیتر بنزین به‌ صورت میانگین در ایام نوروز ۱۴۰۱ خبر داد.
به گزارش ایرنا، کرامت ویس‌کرمی در این باره گفت: از روز یکم تا سیزدهم فروردین‌ سال جاری به‌صورت میانگین ۱۰۷ میلیون و ۷۰۰ هزار لیتر بنزین در کشور توزیع شد.
مدیرعامل شرکت ملی پخش فرآورده‌های نفتی افزود: میانگین روزانه مصرف بنزین کشور در ایام نوروز ۱۴۰۱ (یکم تا سیزدهم فروردین ماه) در مقایسه با مدت مشابه پارسال (یکم تا سیزدهم فروردین‌ماه سال ۱۴۰۰) با ۸۳.۴ میلیون لیتر بنزین حاکی از رشد ۲۹.۳ درصدی مصرف بنزین کشور در ایام نوروز امسال است.
ویس کرمی تاکید کرد: روز شنبه (۱۳ فروردین‌ ماه) ۸۰ میلیون لیتر بنزین در کشور توزیع شد.
وی تصریح کرد: مصرف بنزین کشور در بازه زمانی ۱۸ روزه تعطیلات نوروزی (۲۵ اسفند سال ۱۴۰۰ تا سیزدهم فروردین‌ سال ۱۴۰۱) ۱۱۰ میلیون و ۲۰۰ هزار لیتر بوده که این عدد در مقایسه با مدت مشابه پارسال (۲۵ اسفند سال ۱۳۹۹ تا ۱۳ فروردین سال ۱۴۰۰) با ۸۸ میلیون و ۶۰۰ هزار لیتر، ۲۷ درصد افزایش یافته است.
افزایش ۳۰ درصدی مصرف بنزین در نوروز ۱۴۰۱
در یک تا دو سال گذشته به‌دلیل محدودیت کرونا، مصرف سوخت کشور در ایام نوروز در مقایسه با سال‌های پیش از کرونا کاهش یافت، اما با بهبود شرایط شیوع ویروس کرونا، مقدار مصرف بنزین در کشور افزایش یافته است.
مدیران شرکت ملی پالایش و پخش فرآورده‌های نفتی پیش از این از پیش‌بینی برای افزایش مصرف بنزین در ایام نوروز به میانگین روزانه ۱۰۵ میلیون لیتر خبر داده بودند که این عدد با افزایش حجم ترددهای درون و برون شهری ناشی از کاهش کرونا در کشور به ۱۰۷ میلیون لیتر رسید؛ مصرف بنزین کشور همچنین در روز ۲۸ اسفندماه ۱۴۰۰ با ثبت رکوردی تازه، به ۱۳۱ میلیون لیتر رسید.
مصرف بنزین کشور در ایام نوروز امسال در حالی در مقایسه با سال گذشته حدود ۳۰ درصد افزایش یافته است که یکی از مهم‌ترین دلایل افزایش خیره‌کننده مصرف، افزایش حجم سفرها پس از دو سال از آغاز شیوع ویروس همه‌گیر کرونا و مهار شیوع این بیماری در کشور است.                           ",https://www.asriran.com/003Umt
833334,۱۴۰۱/۰۱/۱۴,سیاسی,نماینده مجلس: دوشنبه درخواست ۱۸۵ نماینده مبنی بر بازگرداندن طرح ⁧صیانت⁩ به صحن علنی تقدیم هیات رئیسه می‌شود,رشیدی کوچی نماینده مجلس از تقدیم درخواست ۱۸۵ نماینده مجلس به هیات رییسه مبنی بر بازگرداندن طرح ⁧ صیانت⁩ از کمیسیون مشترک به صحن علنی مجلس خبر داد.,,https://www.asriran.com/003Ums
833332,۱۴۰۱/۰۱/۱۴,بین الملل,۹۰ مهاجر در دریای مدیترانه جان باختند,افراد نجات یافته اعلام کردند که آنها همراه ۱۰۰ تن دیگر سوار بر یک قایق بودند که واژگون شده است.,"به دنبال غرق شدن قایق حامل مهاجران غیر قانونی در دریای مدیترانه، بیش از ۹۰ نفر جان خود را از دست دادند.
به گزارش ایرنا به نقل از خبرگزاری آسوشیتدپرس، این مهاجران هفته گذشته سوار بر قایقی لیبی را به مقصد اروپا ترک کرده بودند که قایق آنها در میانه راه واژگون شد و تنها ۴ نفر از آنان نجات یافتند.
براساس این گزارش، این افراد توسط یک نفتکش که همزمان درحال عبور از آن منطقه بود، نجات یافتند.
افراد نجات یافته اعلام کردند که آنها همراه ۱۰۰ تن دیگر سوار بر یک قایق بودند که واژگون شده است.
تاکنون به ملیت این مهاجران جان باخته اشاره ای نشده است.
براساس گزارش سازمان بین المللی مهاجرت، از ابتدای سال جدید میلادی تا اواخر ماه مارس ( ۱۲ فروردین) ۳۰۰ تن جان خود را در دریای مدیترانه از دست دادند.
سازمان ناظر حقوق بشر اروپا- مدیترانه نیز چندی پیش در گزارشی اعلام کرد که طی سال گذشته میلادی (۲۰۲۱) به طور متوسط روزانه ۵ مهاجر در مسیر دریای مدیترانه به اروپا جان خود را از دست داده است.
در گزارش این سازمان آمده است که در حوادث سال گذشته غرق شدن مهاجران در راه اروپا ""افزایش قابل توجهی"" داشته است.
این میانگین روزانه بر اساس یک هزار و ۸۳۸ مهاجری که در دریای مدیترانه جان خود را از دست داده یا مفقود شده‌اند به دست آمده است.
این رقم مشابه با آمار سازمان ملل مبنی بر کشته یا مفقود شدن ۲ هزار و ۲۶ مهاجر در دریای مدیترانه است.
شورای پناهجویان و تبعیدی‌های اروپا اعلام کرد که مخالفت‌های کشورهایی چون یونان با پذیرش مهاجران سبب شده است آن‌ها مجبور شوند مسیرهای خطرناک‌تری در دریای مدیترانه و اقیانوس اطلس انتخاب کنند. 
سال گذشته بیش از چهار هزار نفر در تلاش برای رسیدن به اسپانیا جان خود را از دست دادند که بسیاری از آن‌ها در مسیر جزایر قناری در سواحل غربی آفریقا قرار داشتند. مقامات در مرزهای اتحادیه اروپا اعلام کرده‌اند که در سال گذشته شاهد افزایش سفرهای مهاجران از مسیرهای طولانی‌تر از ترکیه به سمت ایتالیا بوده‌اند. 
بازرسان سازمان ملل متحد سال گذشته پس از حملات و بازداشت مهاجران و کشته شدن چندین نفر، از رفتار بد مقامات در لیبی با پناهندگان و مهاجران انتقاد کردند. 
اتحادیه اروپا در سال ۲۰۲۱ شاهد نگرانی‌های جدیدی در ارتباط با مهاجران بود. در سال گذشته هزاران مهاجر سعی کردند از بلاروس وارد لهستان شده و از طریق این کشور به سایر کشورهای اروپایی بروند. 
کشورهای شمال آفریقا از جمله تونس و لیبی به علت نزدیکی به اروپا به مراکز انتقال مهم برای مهاجران غیرقانونی تبدیل شده اند که تلاش می‌کنند برای فرار از فقر و جنگ در کشورهایشان، خود را به اروپا برسانند.                           ",https://www.asriran.com/003Umq
833331,۱۴۰۱/۰۱/۱۴,سیاسی,رهبر معظم انقلاب: هر جا انسان با تصورِ پایان راه، توقف کند نقطه سقوط او است,رهبر انقلاب با استناد به آیات قرآن، «ذکر» را از نامهای مبارک کتاب آسمانی و در نقطه مقابل غفلت که بلایی بزرگ است، دانستند و افزودند: تلاوت مستمر و انس با قرآن موجب ارتباط بیشتر با پروردگار است.,"رهبر معظم انقلاب اسلامی در اولین روز ماه مبارک رمضان در محفل نورانی انس با قرآن، ماه رمضان را ماه ضیافت و گستره بی‌نهایت رحمت الهی خواندند و تطهیر قلب و انس همراه با تدبّر و تفقّه در قرآن را از عوامل مهم بهره‌مندی انسان از ضیافت پروردگار کریم برشمردند.
به گزارش پايگاه اطلاع‌رسانی دفتر حفظ و نشر آثار آيت‌الله‌العظمی سيدعلی خامنه‌ای؛ آیت‌الله خامنه‌ای ورود به مهمانی بزرگ خدا را نیازمند همت انسان برای اجابت دعوت پروردگار خواندند و افزودند: اگر موفق به ورود به ضیافت‌الله شویم، از ما با فراهم کردن فرصت تقرب به خدا پذیرایی بی‌نظیری خواهد شد که چیزی بالاتر از آن قابل تصور نیست.
ایشان با اشاره به برکات و فرصت‌های اعمال ماه مبارک رمضان افزودند: این نعمت‌ها در واقع فرصت‌های بی‌بدیلی برای قرب به پروردگار است بنابراین باید با خشوع و خضوع از خداوند توفیق بهره‌مندی از این فرصت و پرهیز از معاصی را مسألت کنیم.
رهبر انقلاب با استناد به آیات قرآن، «ذکر» را از نامهای مبارک کتاب آسمانی و در نقطه مقابل غفلت که بلایی بزرگ است، دانستند و افزودند: تلاوت مستمر و انس با قرآن موجب ارتباط بیشتر با پروردگار است.
آیت‌الله خامنه‌ای قرآن را معجزه جاودانه پیامبر خاتم برشمردند و افزودند: قرآن در همه ادوار تاریخ بشر، معارف مورد نیاز انسان را در صحنه وسیع و عظیم زندگی فردی، خانوادگی، اجتماعی، معنوی، حاکمیتی و همه ابعاد دیگر در اختیار قرار می‌دهد.
ایشان تعلّم، تدبّر و تفقّه یعنی آموزش و یادگیری عمیق را راز بهره‌مندی از معارف عمیق، باطنی و عالیه قرآن دانستند و افزودند: شرط دستیابی به این معارف، تطیهر دل و پاکیزگی روح است که این مسئله در دوره جوانی بسیار سهل‌تر است.رهبر انقلاب در ادامه چند نکته در خصوص مسئله تلاوت خطاب به قاریان قرآن بیان کردند.
ایشان با ابراز خرسندی از فراوانیِ قاریان برجسته و خوش‌خوان کشورمان، این موهبت را مرهون انقلاب اسلامی دانستند و گفتند: امروز قاریان ما از بسیاری از قاریان کشورهای دیگر که حتی گاهی به عنوان استاد به ایران نیز دعوت می‌شوند، ممتازتر و با کیفیت‌تر تلاوت می‌کنند که این یک واقعیت افتخارآفرین است.
آیت‌الله خامنه‌ای افزودند: البته نباید کار را تمام‌شده دانست و باید همچنان به پیش رفت و نقایص را تکمیل کرد زیرا هر جا انسان با تصورِ پایان راه، توقف کند نقطه سقوط او است و این توصیه ما به همه فعالان از جمله نویسندگان، شاعران و طلّاب نیز است.
ایشان در توصیه بعدی، تلاوت را هنری مقدس خواندند و با تأکید بر اینکه این هنر باید در خدمت ذکر و دعوت به خداوند باشد، گفتند: تلاوت باید جوری باشد که بر ایمان شنونده بیفزاید. بنابراین نباید به تلاوت به عنوان یک هنرِ صرف نگاه کرد و اجازه داد حاشیه‌ها یا بعضی از خودنمایی‌ها بر حالت ذکر و دعوت به خدا غلبه کند.
رهبر انقلاب، موضوع «مهندسی تلاوت» را نیز نیازمند توجه ویژه قاریان دانستند و افزودند: مهندسی تلاوت یعنی به‌گونه‌ای با انتخاب لحن مناسب تلاوت کنید که در شنونده عمیقاً اثرگذار باشد و او را به تبعیت از کلام خدا وادارد.
آیت‌الله خامنه‌ای، فعالیت‌های قرآنی در کشور را خوب اما ناکافی ارزیابی کردند و در بیان پیشنهادی برای گسترش این فعالیت‌ها، گفتند: تبدیل مساجد در هر محله به پایگاههای قرآنی و تعامل و ارتباط با مساجد دیگر آن محله و تشکیل جلسات و مسابقات قرآنی در بین آنها، بهترین مشوّق برای وارد شدن نوجوانان و جوانان به وادی قرآن و بخصوص تربیت حافظان قرآن است.
ایشان افزودند: راه تربیت ۱۰ میلیون حافظ که چند سال قبل مطرح کردیم، وارد کردن نوجوانان به عرصه فعالیت‌های قرآنی است که اینگونه طرح‌ها می‌تواند به تحقق آن کمک کند.                           ",https://www.asriran.com/003Ump
833330,۱۴۰۱/۰۱/۱۴,فرهنگی/هنری,واکنش خانه سینما به ماجرای خشونت های جنسی مطرح شده,جامعه اصناف سینمای ایران هر گونه خشونت احتمالی به ویژه خشونت جنسی در شیوه های گوناگون آن در فرآیند فعالیت های هنری-فرهنگی را محکوم می‌کند.,"جامعه اصناف سینمای ایران (خانه سینما ) در پی اعتراضات مطرح شده درباره برخی خشونت ها در پشت صحنه سینما بیانیه ای منتشر کرد.

به گزارش ایسنا،جامعه اصناف سینمای ایران هر گونه خشونت احتمالی به ویژه خشونت جنسی در شیوه های گوناگون آن در فرآیند فعالیت های هنری-فرهنگی را محکوم می‌کند. متن بیانیه بدین شرح است:
به نام خدا
شأن و عزت سینمای ایران در گرو همدلی ، همراهی و مسئولیت پذیری حرفه ای تمامی فعالان آن است .خانه سینما به عنوان جامعه اصناف سینمای ایران هر گونه خشونت احتمالی به ویژه خشونت جنسی در شیوه های گوناگون آن در فرآیند فعالیت های هنری – فرهنگی را محکوم می کند و شورای صیانت به استناد وظایف و اختیارات خود مندرج در اساسنامه خانه سینما ، مسئولیت رسیدگی به هر گونه رفتاری مغایر با شئون فرهنگی و اخلاق حرفه ایی اهالی سینما را بر عهده دارد .خانه سینما رسیدگی و پی گیری در خصوص احقاق حقوق کلیه افراد فعال در صنعت فیلم ایران که مورد هر گونه خشونت رفتاری قرار گیرند را از وظایف ذاتی خانه سینما می داند و در انجام آن از هیچ گونه اقدامی پرهیز نخواهد کرد . بدیهی است رسیدگی به این موضوعات با رعایت مطلق محرمانگی صورت خواهد گرفت .با این توصیف خانه سینما پیرو انتشار برخی اتهامات و شبهات مطروحه در این خصوص به ویژه در فضای مجازی ، بر خود واجب میداند به اطلاع کلیه اهالی سینمای ایران برساند:1 – شورای صیانت خانه سینما ( متشکل از رئیس هیأت مدیره ، رئیس شورای عالی داوری ، سه نفر از شخصیت های معتمد و صاحب نام سینمای ایران به انتخاب مجمع عمومی خانه سینما ، نماینده وزارت فرهنگ و ارشاد اسلامی و یک نفر عضو حقوق دان ) آمادگی دارد با رعایت اصول اخلاقی و قید محرمانگی به کلیه گزرش ها و شکوائیه های مطروحه رسیدگی کند و مشورت های حقوقی لازم را نیز به مراجعه کنندگان ارایه و در صورت لزوم ، ارجاع موضوع به محاکم قضایی را نیز پیگیری کند .2 – شورای صیانت خانه سینما با هماهنگی و همراهی سازمان سینمایی کشور ، اجرای احکام صادره را پیگیری می نماید .3 – هیأت مدیره و شورای صیانت خانه سینما مجدداً بر حمایت و دفاع از حقوق بانوان شاغل در صنعت فیلم ایران به نحو مصرانه و مسئولانه اقدام خواهد کرد .4 – خانه سینما مسئولیت تهیه کنندگان و کارگردانان ارجمند سینمای ایران در خصوص رعایت شأن و منزلت همکاران سینمایی را امری انکارناپذیر دانسته و خواهان دقت و توجه لازم در این خصوص است .همکاران ارجمند :گسترش نظام های ارتباطی و توسعه و رشد صنعت فیلم ایران ، تقابل جدی با متخلفین از رعایت اصول اخلاقی و حرفه ایی را اجتناب ناپذیر کرده است و تمامی فعالان سینمایی ایران باید توجه داشته باشند که حرمت این خانه بر عهده تک تک اعضای آن است و نباید اجازه دهیم قلیلی رفتارهای ناپسند احتمالی برخی سینماگران به پای کثیری از دست اندرکاران سینمای پر افتخار ایران نوشته شود.خانه سینما
جمعی از بازیگران و دست اندرکاران سینما طی چند روز گذشته بیانیه ای را در اعنراض به خشونت های جنسی برخی بازیگران مطرح کرده اند.
                           ",https://www.asriran.com/003Umo
833329,۱۴۰۱/۰۱/۱۴,سیاسی,محفل انس با قرآن کریم در حضور رهبر انقلاب (عکس),در نخستین روز از ماه مبارک رمضان مراسم تلاوت و انس با آیات نورانی الهی با حضور مقام معظم رهبری و تعدادی از قاریان قرآن کریم در حسینیه امام خمینی(ره) برگزار شد.,,https://www.asriran.com/003Umn
833328,۱۴۰۱/۰۱/۱۴,ورزشی,جوایز نجومی برای سوپر لیگ آسیا/ 14 میلیون دلار به تیم اول,طبق اعلام سایت اسپورت امارات جوایز سوپر لیگ آسیا سه برابر لیگ قهرمانان آسیا خواهد بود به طوریکه تیم قهرمانی به تنهایی ۱۴ میلیون دلار دریافت خواهد کرد.,"روزنامه اماراتی مدعی شد که به قهرمان سوپر لیگ آسیا ۱۴ میلیون دلار پرداخت خواهد شد که این سه برابر قهرمان لیگ قهرمانان آسیا است.
به گزارش ایسنا و به نقل از اسپورت امارات ، سوپر لیگ اروپا سال گذشته با حضور تیم های سرشناس اروپا برگزار شد که این بازی ها به منظور رقابت با لیگ قهرمانان اروپا بود.
گزارش ها حاکی از این است که این احتمال وجود دارد سوپر لیگ آسیا هم با حضور بهترین تیم ها از قاره کهن برگزار شود.
طبق اعلام سایت اسپورت امارات جوایز سوپر لیگ آسیا سه برابر لیگ قهرمانان آسیا خواهد بود به طوریکه تیم قهرمانی به تنهایی ۱۴ میلیون دلار دریافت خواهد کرد.
 این رقابت ها قرار است که با حضور باشگاه‌های سرشناس ایرانی هم برگزار شود و در این صورت بهترین فرصت برای درخشش نماینده های ایران و خارج شدن آنها از بحران مالی است.                           ",https://www.asriran.com/003Umm
833327,۱۴۰۱/۰۱/۱۴,حوادث,2 کشته بر اثر ریزش چاه در پاکدشت تهران,به دلیل حفر چاه در مجاورت یک چاه قدیمی، انباری چاه مجاور ریزش کرد و دو مقنی از اتباع افغانستان در آن محبوس شده و جان خود را از دست دادند.,"مدیرعامل سازمان آتش‌نشانی و خدمات ایمنی شهرداری آباد پاکدشت تهران گفت: بر اثر ریزش چاه در یکی از مناطق پاکدشت، دو مقنی جان خود را از دست دادند.
احمد تاجیک شامگاه به ایرنا گفت: عوامل آتش‌نشانی و خدمات ایمنی عباس‌آباد طی تماس با سازمان آتش‌نشانی و خدمات ایمنی شهرداری پاکدشت، از وقوع حادثه ریزش یک حلقه چاه و محبوس شدن ۲ مقنی در عمق چاه خبر دادند.
وی افزود: تیم امداد و نجات خاتون آباد بلافاصله به محل حادثه اعزام و با برپا کردن کارگاه، نسبت به ایمن سازی منطقه و گمانه‌زنی راه‌های دسترسی به دو فرد محبوس شده اقدام کردند.
وی اظهار داشت: به دلیل حفر چاه در مجاورت یک چاه قدیمی، انباری چاه مجاور ریزش کرد و دو مقنی از اتباع افغانستان در آن محبوس شده و جان خود را از دست دادند.
تاجیک تصریح کرد: با وجود خطرات زیاد و احتمال ریزش بخش‌های دیگر این چاه، عوامل آتش نشانی پس از چندین ساعت تلاش موفق به کشف و خارج کردن جسد دو فرد مقنی شدند و آن‌ها را به نیروی انتظامی تحویل دادند.                           ",https://www.asriran.com/003Uml
833326,۱۴۰۱/۰۱/۱۴,بین الملل,آمریکا: به زودی تحریم‌های جدیدی علیه روسیه وضع می‌کنیم,در مورد تحریم ها، همیشه گفته‌ایم که به اعمال فشار بر ولادیمیر پوتین رییس جمهوری روسیه، کرملین، همه اطرافیان پوتین از جمله میلیاردرهای روس و افراد نزدیک به رئیس جمهوری روسیه که از این جنگ انتخابی علیه اوکراین حمایت می کنند، ادامه خواهیم داد.,"سخنگوی وزارت آمریکا اعلام کرد که واشنگتن به زودی تحریم های جدیدی علیه روسیه وضع خواهد کرد.
به گزارش ایرنا؛ ند پرایس سخنگوی وزارت خارجه آمریکا روز یکشنبه به وقت محلی در مصاحبه با شبکه ام اس ان بی سی گفت: در مورد تحریم ها، همیشه گفته‌ایم که به اعمال فشار بر ولادیمیر پوتین رییس جمهوری روسیه، کرملین، همه اطرافیان پوتین از جمله میلیاردرهای روس و افراد نزدیک به رئیس جمهوری روسیه که از این جنگ انتخابی علیه اوکراین حمایت می کنند، ادامه خواهیم داد.
سخنگوی وزارت خارجه آمریکا افزود: این فشارها تا زمانی که تنش‌ها و خشونت ها کاهش پیدا نکند و تا زمانی که این نوع جنایات به پایان نرسد، ادامه خواهند داشت.
وی اضافه کرد: بنابراین گمان می کنم که به زودی شاهد اعمال فشار جدید علیه روسیه خواهیم بود.
پرایس در خصوص تصاویر منتشر شده از شهر بوچا در اوکراین نیز اظهار داشت قبلا اعلام کرده ایم که نیروهای روسیه مرتکب جنایات جنگی شده اند.
وی اضافه کرد در حال جمع آوری اطلاعات هستیم. اول به خاطر روشن شدن دقیق اقدامات آنها و دوم، اطمینان از باسخگو ساختن همه افرادی که مرتکب این جنایات شده اند. این ماموریت ماست.
پرایس در پاسخ به سوالی درباره مذاکرات صلح میان اوکراین و روسیه نیز گفت که هنوز هیچ نشانه ای از جدی بودن روسیه در این مذاکرات ندیده ایم.
وی گزارش‌ها مبنی بر بهبود وضعیت روبل روسیه را رد کرد و گفت: این تقریبا واقعیت ندارد. کرملین با اقدامات سختگیرانه خود ارزش روبل را به صورت مصنوعی حفظ کرده است. ارز ملی روسیه تقریبا مرده است.
وی خاطرنشان کرد که دولت روسیه از فروش روبل‌ توسط مردم و دیگران جلوگیری می‌کند تا برای حفظ ارزش روبل یک بستر ایجاد کند. در مورد اقتصاد روسیه باید بگویم که ۳۰ سال یکپارچگی اقتصادی روسیه تنها در پنج هفته گذشته نابود شده است.
ران کلین، رئیس کارکنان کاخ سفید اعلام کرد که هنوز زمان زیادی تا پایان جنگ در اوکراین باقی مانده است.
وی روز یکشنبه به وقت محلی در گفتگو با شبکه ای‌بی‌سی نیوز آمریکا ادعا کرد: فکر می کنم اوکراینی ها در حال برنده شدن در جنگ در اطراف کی یف و در بخش شمالی کشور هستند. این یک دستاورد فوق‌العاده‌ برای آنها در نبرد خود و حمایت های آمریکا و متحدان ناتو از اوکراین است.
این در حالی است که شبکه تلویزیونی سی ان ان به نقل از مقامات آمریکایی ادعا کرد که ولادیمیر پوتین رئیس جمهور روسیه بر روی تاریخ نهم ماه مه (۱۹ اردیبهشت) به عنوان روز پیروزی در اوکراین تمرکز کرده است.
به گفته چندین مقام آمریکایی آگاه، روسیه راهبرد جنگ در اوکراین را تغییر داده و بر کنترل منطقه دونباس و سایر مناطق در شرق اوکراین تا اوایل ماه مه متمرکز شده است.
ولادیمیر پوتین رئیس جمهوری روسیه روز ۲۱ فوریه گذشته (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.
جنگ در اوکراین اکنون وارد دومین ماه شده و در حالی که رئیس‌جمهوری اوکراین از کشته شدن ۱۶ هزار نیروی روسیه خبر می‌دهد، وزارت دفاع روسیه تنها کشته شدن ۱۳۵۱ نفر را تاکنون تایید کرده است.
همچنین بر اساس آمار سازمان ملل متحد بیش از سه میلیون و ۷۰۰ هزار نفر از مردم اوکراین آواره شده و بیش از یکهزار و ۸۰ نفر از غیرنظامیان در این جنگ جان باخته‌اند.                           ",https://www.asriran.com/003Umk
833325,۱۴۰۱/۰۱/۱۴,اجتماعی ,پیگیری قتل ۲ نفر در گلستان با دستگیری یک مظنون,رییس کل دادگستری گلستان: مظنون به قتل امروز در شعبه بازپرسی دادسرای گنبد تفیهم اتهام شد و برای تحقیقات بیشتر در بازداشت است.,"رییس کل دادگستری گلستان از دستگیردی فردی در خصوص قتل شب گذشته دو نفر در گنبدکاووس و پیگیری قضایی این حادثه خبر داد.
حیدر آسیابی به ایرنا اظهار داشت: دستورات لازم به منظور بررسی و پیگیری ویژه این پرونده صادر شده است.
وی بیان کرد: از زمان بروز این حادثه، دادستان و بازپرس ویژه قتل گنبدکاووس در صحنه حاضر شده و به صورت ویژه پیگیر این پرونده هستند.
وی با تاکید بر این این که اکنون برای اظهار نظر درباره علت یا انگیزه این حادثه زود است، تصریح کرد: باید منتظر تکمیل تحقیقات و بررسی مستندات باشیم.
رییس کل دادگستری گلستان گفت: مظنون به قتل امروز در شعبه بازپرسی دادسرای گنبد تفیهم اتهام شد و برای تحقیقات بیشتر در بازداشت است.
شامگاه دیشب (شنبه ۱۳ فروردین) دو نفر در محله چای بویین گنبدکاووس به قتل رسیدند.                           ",https://www.asriran.com/003Umj
833324,۱۴۰۱/۰۱/۱۴,اجتماعی ,ماجرای جوان اهوازی که جان ساکنان ساختمان آتش گرفته را نجات داد/ میلاد: کوهنورد بودنم خیلی به من کمک کرد,به‌محض ورود به ساختمان شیر گاز تمام واحدهای مسکونی را بستم تا خدایی ناکرده انفجاری چیزی سبب شدت‌گرفتن آتش‌سوزی نشود و هم ساکنان آسیب نبینند.,"میلاد مرید السادات جوان اهوازی شب گذشته زمانی که طبقه پنجم یکی از مجتمع‌های مسکونی کوی زیتون کارمندی اهواز دچار آتش‌سوزی شد با حضور و تدبیر به‌موقع وی سبب نجات جان ساکنان آن ساختمان شد.
فارس نوشت: با میلاد تماس گرفتیم تا از ماجرای نجات همشهری‌هایش برایمان بگوید انتظار داشتم با آب‌وتاب براین داستان را تعریف کند اما..
زنگ آیفون تمام واحدها را زدم
پس از سلام و احوالپرسی و بدون اینکه به خطری که کرده است شاخ و برگی بدهد گفت: من کاری نکردم اما چون کافه‌ام روبروی ساختمانی که آتش گرفت قرار دارد، با شروع آتش‌سوزی کرکره کافه را پایین آوردم و به‌سرعت خودم را به ساختمان رساندم، ازآنجایی‌که روز گذشته اغلب مردم روز طبیعت را در خارج از خانه‌های خود جشن گرفته بودند تقریباً خیابان خلوت بود.
شدت گرفتن آتش دود سیاه و زیادی از ساختمان خارج می‌شد برای همین و پیش از رسیدن آتشنشانان اولین کاری که کردم زنگ آیفون تمام ساکنان ساختمان‌ را زدم و از آن‌ها خواستم از خانه‌های خود خارج شوند، بعد از آن برای احتیاط از آسانسور استفاده نکردم و از راه پله وارد طبقات ساختمان شدم.
به‌محض ورود به ساختمان شیر گاز تمام واحدهای مسکونی را بستم تا خدایی ناکرده انفجاری چیزی سبب شدت‌گرفتن آتش‌سوزی نشود و هم ساکنان آسیب نبینند.
دود سیاه و غلیظی راه‌پله را گرفته بود اما برخی از ساکنان از ترس در راه‌پله ساختمان مانده بودند، و برخی با استرس دنبال راه خروج بودند، آقایان با خیس کردن حوله و یا پارچه و گذاشتن آن روی صورت خود به‌سرعت منزل خود را از طریق راه‌پله‌ها ترک می‌کردند برخی از ساکنان پس از رسیدن آتش‌نشانان به‌وسیله بالابر به پایین ساختمان رساندند البته در اوایل آتش‌سوزی تعدادی از خانم‌ها و یکی دو تا از خانواده‌ها از طریق آسانسور از ساختمان خارج شدند.
کوهنورد بودنم خیلی به من کمک کرد
از آقا میلاد سؤال می‌کنم چند نفر در این حادثه دچار دودگرفتگی شده و به بیمارستان منتقل شدند که به آن‌ها اکسیژن وصل کردند اما شما بدون اینکه صورت خودتان را بپوشانید وارد انبوه دود در ساختمان شدید آیا نترسیدید نفس کم بیاورید یا حالتان بد شود؟ پاسخ داد: بنده کوه‌نوردی می‌کنم و ازآنجایی‌که ورزش کوهنوردی شش‌ها را بزرگ و قوی می‌کند فرد کوهنورد نفس بیشتری نسبت به آدم‌های معمولی دارد.
سؤال می‌کنم یعنی اگر به این ورزش مشغول نبودید ریسک نمی‌کردید؟ پاسخ داد: قطعاً این‌طور نیست و باید به همشهری‌های خودم کمک می‌کردم اما کوهنورد بودنم خیلی به من کمک کرد در تمام طول مدتی که آتش‌نشانان داخل ساختمان بودند بنده نیز کنار آن‌ها کمک می‌کردم.
به گزارش خبرگزاری فارس، مهرماه سال گذشته نیز نوجوان 15 ساله به نام علی لندی در شهرستان ایذه نیز پس از آتش گرفتن منزل همسایه برای نجات جان دو خانم وارد ساختمان آتش‌گرفته شد که به دلیل سوختگی شدید و پس از دوهفته بستری در بیمارستان اصفهان جان خود را از دست داد.                           ",https://www.asriran.com/003Umi
833323,۱۴۰۱/۰۱/۱۴,بین الملل,وزارت دفاع روسیه: اتهامات در زمینه کشتن غیرنظامیان در منطقه کی‌یف صحت ندارد,«ولودیمیر زلنسکی» رئیس جمهور اوکراین روز یکشنبه نیروهای روس را به نسل کشی در اوکراین متهم کرد. زلنسکی گفت، همه کسانی که مسئول جنایات روسیه در اوکراین هستند باید مجازات شوند، از جمله کسانی که دستور جنایات را داده‌اند.,"وزارت دفاع روسیه ادعای کی‌یف در زمینه کشتن غیر نظامیان در مناطقی از اوکراین را به شدت رد کرد.
به گزارش فارس، وزارت دفاع روسیه غروب یکشنبه به وقت تهران ادعای مقام‌های اوکراین در زمینه کشتار غیر نظامیان در اوکراین را رد کرد.
«ولودیمیر زلنسکی» رئیس جمهور اوکراین روز یکشنبه نیروهای روس را به نسل کشی در اوکراین متهم کرد. زلنسکی گفت، همه کسانی که مسئول جنایات روسیه در اوکراین هستند باید مجازات شوند، از جمله کسانی که دستور جنایات را داده‌اند.
شهردار بوچا نیز با اتهام زنی به نظامیان روسیه به «خبرگزاری فرانسه» گفت: «ما در بوچا تا کنون ۲۸۰ نفر را در گورهای دسته جمعی دفن کرده‌ایم. همه اینها از پشت سر هدف شلیک گلوله قرار گرفته بودند.»
وزارت دفاع روسیه در واکنش به ادعای اوکراین، قتل عام غیرنظامیان از سوی نیروهای روس در «بوچا» را رد کرده است.
رئیس ستاد نیروهای مسلح اوکراین ادعا کرده که نیروهای روسیه همچنان به حملات موشکی و هوایی سیستماتیک علیه اهدافی در اوکراین ادامه می‌دهند.
ارتش اوکراین اعلام کرد بندر اودسا در مجاورت دریای سیاه روز یکشنبه هدف حملات موشکی قرار گرفته اما این حملات تلفات انسانی نداشته است. وزارت دفاع روسیه نیز این حمله را تأیید کرد.
هفته گذشته بود که مسکو اعلام کرد گام اول مأموریت خود در اوکراین را به اتمام رسانده و از این پس بر آزادسازی دونباس در شرق این کشور تمرکز خواهند داشت.
روسیه در تاریخ ۲۴ فوریه عملیات نظامی ویژه خود را در اوکراین آغاز کرد. «ولادیمیر پوتین» رئیس جمهور روسیه هدف این عملیات را «حمایت از افرادی که به مدت هشت سال مورد قلدری و نسل‌کشی رژیم کی‌یف قرار گرفته‌اند»، عنوان کرد.
به گفته وی، برای این منظور، برنامه‌ریزی شده که «خلع سلاح و غیرنظامی سازی اوکراین» انجام شود، تا همه جنایتکاران جنگی که مسئول «جنایت‌های خونین علیه غیرنظامیان» در منطقه دونباس هستند، به دست عدالت سپرده شوند.                           ",https://www.asriran.com/003Umh
833322,۱۴۰۱/۰۱/۱۴,اجتماعی ,ساعت اجرای طرح ترافیک در پایتخت اعلام شد,همزمان با آغاز ماه مبارک رمضان و با شروع به کار مراکز و تغییر ساعت فعالیت ادارات زمان اجرای طرح ترافیک شهر تهران از ۱۵ فروردین ماه ساعت 6:30خواهد بود.,"رئیس پلیس راهور پایتخت ساعت اجرای طرح ترافیک و طرح کنترل آلودگی هوا را اعلام کرد.
به گزارش فارس؛ سردار محمد حسین حمیدی رئیس پلیس راهور پایتخت از ترافیک روان پایتخت در روز ۱۴ فروردین و کمترین میزان تخلفات در پایتخت به رغم بازگشایی مدارس خبر داد و اظهار داشت: دوربین های پایتخت اجرای طرح ترافیک شهر تهران را از ۱۵ فروردین رصد می‌کنند.
سردار حمیدی ضمن آرزوی قبولی طاعات و عبادات همشهریان تهرانی در ماه پر فیض رمضان تصریح کرد : همزمان با آغاز ماه مبارک رمضان و با شروع به کار مراکز و تغییر ساعت فعالیت ادارات زمان اجرای طرح ترافیک شهر تهران از ۱۵ فروردین ماه ساعت 6:30خواهد بود.
رییس پلیس راهور تهران بزرگ ادامه داد : از ۱۵ فروردین ۱۴۰۱، طرح ترافیک و طرح کنترل آلودگی هوا از ساعت ۶:۳۰ الی ۱۷ اجرا می‌شود.
وی افزود : همچنین ساکنین محدوده‌های طرح ترافیک می‌توانند تا قبل از ساعت ۹ از یک‌بار خروج رایگان و بعد از ساعت ۱۶ از یک‌بار ورود رایگان استفاده کنند.
رییس پلیس راهور تهران بزرگ ضمن تقدیر از همراهی و رعایت قوانین در روز ۱۴ فروردین از کارکنان اداره‌ها، رانندگان و به خصوص خانواده هایی که فرزندانشان را به مدارس می برند خواست از فردا به ‌ساعت اجرای طرح ترافیک در تهران دقت کنند.                           ",https://www.asriran.com/003Umg
833321,۱۴۰۱/۰۱/۱۴,حوادث,تصادف نماینده تبریز با خودروی قاچاقچیان انسان/ پزشکیان جان سالم به در برد,در این حادثه به نماینده تبریز و سایر سرنشینان خودرو وی آسیبی نرسید اما راننده قاچاقچیان انسان که مصدوم و از صحنه متواری شده بود، در یکی از مراکز درمانی میاندوآب توسط نیروی انتظامی دستگیر شد.,"مسعود پزشکیان، نماینده تبریز در مجلس در تصادف جاده ای با خودروی قاچاقچیان انسان حامل برخی از اتباع همسایه های شرقی ایران جان سالم به در برد.
دفتر ارتباطات مردمی پزشکیان یکشنبه شب در پاسخ به پیگیری خبرنگار ایرنا اعلام کرد پزشکیان با خودروی زانتیا در حال سفر از ارومیه به تبریز بود که در حوزه شهرستان میاندوآب با خودروی پژو پارس قاچاقچیان انسان حامل برخی افراد مشکوک تبعه همسایگان شرق کشور برخورد کرد.
گزارش حاکی است: حادثه زمانی رخ داد که راننده خودروی قاچاقچیان با سرعت و بی احتیاطی محض به ناگاه مقابل خودروی نایب رییس سابق مجلس پیچید.
در گزارش دفتر ارتباطات مردمی پزشکیان آمده است:در این حادثه به آقای پزشکیان و سایر سرنشینان خودرو وی آسیبی نرسید، اما راننده قاچاقچیان انسان که مصدوم و از صحنه متواری شده بود، در یکی از مراکز درمانی میاندوآب توسط نیروی انتظامی دستگیر شد.
در گزارش اضافه شده است: نیروی انتظامی نیز بر اساس اخبار دریافتی در کمین خودروی قاچاقچیان انسان بود که تصادف مذکور منجر به شناسایی و دستگیری آنان شد.                           ",https://www.asriran.com/003Umf
833320,۱۴۰۱/۰۱/۱۴,ورزشی,شاگردان نویدکیا راهی عربستان شدند,اعضای تیم سپاهان با پرواز چارتر از فرودگاه شهید بهشتی اصفهان راهی شهر بریده عربستان سعودی شدند.,"تیم فوتبال سپاهان برای حضور در مسابقات لیگ قهرمانان آسیا راهی کشور عربستان شد.
به گزارش فارس، کاروان تیم فوتبال سپاهان عصر امروز جهت حضور در مسابقات لیگ قهرمانان آسیا توسط سید محمد طباطبایی مدیرکل ورزش و جوانان و علی طاهری ریاست هیات فوتبال استان اصفهان بدرقه شدند.
در این مراسم طاهری ضمن تبریک به مناسبت سال جدید، برای شاگردان محرم نویدکیا در عرصه های بین المللی آرزوی موفقیت کرد.
اعضای تیم سپاهان با پرواز چارتر از فرودگاه شهید بهشتی اصفهان راهی شهر بریده عربستان سعودی شدند.                           ",https://www.asriran.com/003Ume
833319,۱۴۰۱/۰۱/۱۴,اجتماعی ,"پیگیری دستور رهبر انقلاب درباره ""ممنوعیت شکار""","رهبر معظم انقلاب: در شرع مقدّس اسلام، شکار فقط در صورتی که کسی برای تغذیه نیاز به شکار داشته باشد مجاز است؛ در غیر این مورد، اصلاً شکار مجاز نیست، شرعاً اجازه‌ شکار داده نشده.""","رئیس سازمان حفاظت محیط زیست در نامه‌ای به رئیس دفتر رییس جمهور، با اشاره به بیانات مقام معظم رهبری مبنی بر ""مجاز نبودن شکار غیرضرور"" خواستار اصلاح دستور جلسه شورای عالی حفاظت محیط زیست شد.
به گزارش تسنیم؛ رئیس سازمان حفاظت محیط زیست در نامه‌ای به رئیس دفتر رییس جمهور با اشاره به بیانات مقام معظم رهبری در روز درختکاری مبنی بر ""مجاز نبودن شکار غیرضرور"" خواستار اصلاح دستور جلسه شورای عالی حفاظت محیط زیست شد.
متن نامه علی سلاجقه به رئیس دفتر رئیس جمهوری به شرح زیر است:
جناب آقای دکتر اسماعیلی؛ رئیس محترم دفتر رئیس‌جمهور
با سلام و دعای خیر؛
با عنایت به بیانات مقام معظم رهبری (مدظله العالی) در تاریخ 1400/12/15، ""مبنی بر مجاز نبودن شکار غیرضرور""، به استحضار می‌رساند، در اجرای منویات معظم‌له، مفاد بندهای 3 و 4 دستور جلسه شورای عالی حفاظت محیط زیست, موضوع نامه‌های شماره (100/44499/ 1400) و (1400/100/4444) مورخ 1400/12/9 از دستور کار شورا خارج می‌شود.
مراتب برای مزید استحضار اعلام می‌گردد.
رهبر معظم انقلاب در روز درختکاری (15 اسفتد ماه) در رابطه با اهمیت حفاظت از حیات وحش و مسئله شکار فرمودند: ""مسئله‌ شکار غیرقانونی را باید جدی گرفت. در شرع مقدّس اسلام، شکار فقط در صورتی که کسی برای تغذیه نیاز به شکار داشته باشد مجاز است؛ در غیر این مورد، اصلاً شکار مجاز نیست، شرعاً اجازه‌ شکار داده نشده."" *صفحه اوقات شرعی (کلیک کنید)                           ",https://www.asriran.com/003Umd
833318,۱۴۰۱/۰۱/۱۴,سیاسی,افطار رئیسی همراه با ایتام (عکس),سید ابراهیم رئیسی رئیس جمهور در نخستین روز از ماه ضیافت الهی همراه با جمعی از ایتام تحت پوشش کمیته امام خمینی(ره) و سازمان بهزیستی افطار کرد.,,https://www.asriran.com/003Umc
833317,۱۴۰۱/۰۱/۱۴,اجتماعی ,سازمان امور دانشجویان: خوابگاه‌های دانشگاه ها به اتاق قرنطینه مجهز شده است,تزریق سه دُز واکسن برای دانشجویانی که قصد استفاده از خوابگاه دارند، الزامی است مگر اینکه ۲ دُز را تزریق کرده باشند اما هنوز فرصت زمانی تزریق سومین دُز نرسیده باشد. برای دانشجویانی که بومی هستند و قصد حضور در کلاس دارند تزریق دو دُز کافی است.,"سرپرست دفتر مشاوره و سلامت سازمان امور دانشجویان از اختصاص اتاق قرنطینه در خوابگاه‌های دانشگاه‌ها برای جداسازی دانشجویان مشکوک به کرونا خبر داد.
به گزارش ایرنا، ابراهیم نعیمی بعد از ظهر یکشنبه در گفت وگویی از اختصاص اتاق های قرنطینه در خوابگاه ها خبر داد و اظهار داشت: در خوابگاه ها اتاق های قرنطینه تعبیه شده و اگر دانشجویی به کرونا مبتلا شود، پزشک مستقر در مراکز مشاوره به کمک دانشجویان می آید. دفاتر مشاوره و سلامت هر نوع دغدغه ای که دانشجویان از نظر سلامت جسمی و روانی داشته باشند، برطرف می کنند.
وی درباره واکسیناسیون دانشجویان، تاکید کرد: تزریق سه دُز واکسن برای دانشجویانی که قصد استفاده از خوابگاه دارند، الزامی است مگر اینکه ۲ دُز را تزریق کرده باشند اما هنوز فرصت زمانی تزریق سومین دُز نرسیده باشد. برای دانشجویانی که بومی هستند و قصد حضور در کلاس دارند تزریق دو دُز کافی است.
راه اندازی طرح احوالپرسی
نعیمی با اشاره به راه اندازی طرح احوالپرسی برای دانشجویان دانشگاه های دولتی، خاطرنشان کرد: از زمان شیوع همه گیری کرونا، طرح احوالپرسی راه اندازی شد و مراکز مشاوره دانشگاه ها با دانشجویان تماس می گرفتند و جویای سلامت جسم و روان آنها می شدند.
به گفته سرپرست دفتر مشاوره و سلامت سازمان امور دانشجویان، اگر دانشجویان دچار مشکل سلامت جسمانی می شدند، مراکز بهداشت و مشاوره بلافاصله این مسائل را پیگیری می کردند. در این طرح ۷۰ درصد دانشجویان پاسخگوی تلفن همراه خود بودند.
نعیمی گفت: مراکز مشاوره، بهداشت و درمان دانشگاه ها همزمان با بازگشایی کلاس های درس، اتاق به اتاق در خوابگاه ها حاضر می شوند و اگر دانشجویان نیاز به خدماتی داشته باشند به آنها کمک می کنند.
حضور اجباری دانشجویان در دانشگاه ها
وی بیان اینکه حضور در دانشگاه ها از امروز یکشنبه ۱۴ فروردین ماه کاملاً اجباری است، خاطرنشان کرد: اگر دانشجویی در دانشگاه حاضر نشود مشروط بر اینکه بر اساس استنادات پزشکی اثبات کند به کرونا مبتلا شده، غیبت موجه دارد؛ در غیر این صورت، پس از سه جلسه غیبت، دانشجو از آن درس حذف می شود.
نعیمی تاکید کرد: سازمان امور دانشجویان حمایت همه جانبه خود را از دانشگاه ها انجام می دهد و هر زمان که این مراکز مشکلی داشته باشند، در کنار دانشگاه ها حضور داریم.
امتحانات پایان ترم حضوری است
سرپرست دفتر مشاوره و سلامت سازمان امور دانشجویان با بیان اینکه امتحانات پایان ترم برای همه مقاطع تحصیلی حضوری خواهد بود، گفت: بر اساس آخرین ابلاغیه ستاد ملی مقابله با کرونا، همه فرآیندهای آموزشی و امتحانی حضوری است.
این مسوول سازمان امور دانشجویان خطاب به خانواده ها و دانشجویان اعلام کرد که دانشجویان با خیال راحت وارد دانشگاه ها شوند و کلاس های حضوری را از سر بگیرند.
وی همچنین افزود: دانشجویان غیربومی هم وارد خوابگاه ها شوند، اقدامات اولیه برای اسکان دانشجویان در خوابگاه ها در نظر گرفته شده است. حتی اگر ضعف هایی وجود داشته باشد در همان لحظه آماده برطرف کردن آن هستیم.                           ",https://www.asriran.com/003Umb
833316,۱۴۰۱/۰۱/۱۴,اجتماعی ,اردبیل/ کشف جنازه دختر 9 ساله غرق شده پس از 4 روز/ جستجوی پیکر پسر غرق شده ادامه دارد,عملیات تفحص و جستجو توسط تیم‌های امدادی تا کشف جنازه پسر ۵ ساله غرق شده ادامه خواهد داشت.,"دادستان عمومی و انقلاب شهرستان گرمی مغان اردبیل گفت: بعد از چهار روز جستجو و تفحص جنازه دختر ۹ ساله غرق شده در سلاله چایی گرمی کشف شد.
به گزارش ایرنا، فیروز فرهانی عصر یکشنبه در گفت و گو با خبرنگاران اظهار کرد: تیم‌های امدادی و مردمی از همان زمان گزارش خبر غرق شدن این دو کودک و نوجوان به تفحص پرداختند.
وی بیان کرد: دادستانی امروز بلافاصله در محل کشف جنازه حاضر شد و بعد از انجام مراحل لازم قانونی در اسرع وقت،جنازه برای دفن تحویل خانواده معزا می‌شود.
دادستان عمومی و انقلاب شهرستان گرمی ادامه داد: عملیات تفحص و جستجو توسط تیم‌های امدادی تا کشف جنازه پسر ۵ ساله غرق شده ادامه خواهد داشت.
وی گفت: عوامل امدادی اعم از تیم‌های امدادی بسیج ، مرزبانی ، هلال احمر و اورژانس در شهرستان گرمی همچنان در حال فعالیت هستند.
فرهانی افزود: از یازدهم فروردین ماه سال جاری دستور قضایی لازم برای بسیج همه ظرفیت‌های شهرستان و استفاده از ظرفیت‌های شهرستان‌های همجوار صادر شده است و با نظارت دادستانی عملیات تفحص ادامه دارد.                           ",https://www.asriran.com/003Uma
833315,۱۴۰۱/۰۱/۱۴,بین الملل,کاخ سفید: تقریبا هر روز سلاح به اوکراین ارسال می کنیم/  هنوز زمان زیادی تا پایان جنگ اوکراین باقی مانده است,شواهد زیادی وجود دارد که نشان می دهد ولادیمیر پوتین رییس جمهوری روسیه درحال خارج کردن نیروهای خود از بخش های شمالی اوکراین و استقرار آنها در مناطق شرقی است تا نبرد را در آنجا از سر بگیرد.,"ران کلین، رئیس کارکنان کاخ سفید اعلام کرد که هنوز زمان زیادی تا پایان جنگ در اوکراین باقی مانده است.
به گزارش ایرنا؛ این مقام کاخ سفید روز یکشنبه به وقت محلی در گفتگو با شبکه ای‌بی‌سی نیوز آمریکا ادعا کرد: فکر می کنم اوکراینی ها در حال برنده شدن در جنگ در اطراف کی یف و در بخش شمالی کشور هستند. این یک دستاورد فوق‌العاده‌ برای آنها در نبرد خود و حمایت های آمریکا و متحدان ناتو از اوکراین است.
رییس کارکنان کاخ سفید ادامه داد: ما تقریبا هر روز سلاح به اوکراین ارسال می کنیم. با این حال باید شفاف باشیم.
این مقام آمریکایی افزود: شواهد زیادی وجود دارد که نشان می دهد ولادیمیر پوتین رییس جمهوری روسیه درحال خارج کردن نیروهای خود از بخش های شمالی اوکراین و استقرار آنها در مناطق شرقی است تا نبرد را در آنجا از سر بگیرد.
وی اضافه کرد بنابراین اگرچه تاکنون پیروزی‌هایی برای اوکراینی‌ها وجود داشته است، اما متأسفانه زمان زیادی تا پایان این جنگ باقی مانده است.
اظهارات این مقام آمریکایی در حالی است که شبکه تلویزیونی سی ان ان به نقل از مقامات آمریکایی ادعا کرد که ولادیمیر پوتین رئیس جمهور روسیه بر روی تاریخ نهم ماه مه (۱۹ اردیبهشت) به عنوان روز پیروزی در اوکراین تمرکز کرده است.
به گفته چندین مقام آمریکایی آگاه، روسیه راهبرد جنگ در اوکراین را تغییر داده و بر کنترل منطقه دونباس و سایر مناطق در شرق اوکراین تا اوایل ماه مه متمرکز شده است.
شبکه تلویزیونی سی ان ان گزارش داد مقامات آمریکایی می گویند که ولادیمیر پوتین رئیس جمهوری روسیه برای کسب یک پیروزی تحت فشار قرار گرفته است و به احتمال زیاد قصد دارد در شرق اوکراین به یک پیروزی دست یابد.
ولادیمیر پوتین رئیس جمهوری روسیه روز ۲۱ فوریه گذشته (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.
جنگ در اوکراین اکنون وارد دومین ماه شده و در حالی که رئیس‌جمهوری اوکراین از کشته شدن ۱۶ هزار نیروی روسیه خبر می‌دهد، وزارت دفاع روسیه تنها کشته شدن ۱۳۵۱ نفر را تاکنون تایید کرده است.
همچنین بر اساس آمار سازمان ملل متحد بیش از سه میلیون و ۷۰۰ هزار نفر از مردم اوکراین آواره شده و بیش از یکهزار و ۸۰ نفر از غیرنظامیان در این جنگ جان باخته‌اند.                           ",https://www.asriran.com/003UmZ
833314,۱۴۰۱/۰۱/۱۴,بین الملل,۱۲ کشته در پی حمله مسلحانه در نیجریه,یکی از اعضای قبیله «مایکل دانگوما» گفت که تعداد افراد مسلح زیاد بود و مجروحان این حمله برای درمان به بیمارستان‌های مختلف در «جوس» منتقل شدند.,"رسانه‌های نیجریه از کشته شدن ۱۲ نفر و زخمی شدن ۲۸ نفر در پی حمله مسلحانه به منطقه دولتی « باسا » در ایالت « بلاتو » در مرکز این کشور خبر دادند.
به گزارش ایرنا به نقل از پایگاه اطلاع‌رسانی «تیریبون آنلاین» نیجریه، این حمله مسلحانه امروز (یکشنبه) توسط افراد مسلح که گمان می‌رود وابسته به شبه نظامیان «فولانی» باشند، در منطقه «چاندو زیریشی» در منطقه «باسا» انجام شده است.
یکی از اعضای قبیله «مایکل دانگوما» گفت که تعداد افراد مسلح زیاد بود و مجروحان این حمله برای درمان به بیمارستان‌های مختلف در «جوس» منتقل شدند.
رسانه‌های محلی تعداد کشته‌های این حمله را تاکنون ۱۲ نفر و شمار مجروحان را ۲۸ نفر اعلام کرده اند.
پیشتر نیز مقامات نیجریه در سوم فروردین امسال اعلام کردند که دست‌کم ۳۴ نفر از جمله دو سرباز در حمله افراد مسلح در شمال غرب این کشور کشته شدند.
«ساموئل آروان» کمیسر امنیت داخلی در ایالت کادونای نیجریه در این باره گفت که این افراد در حمله مهاجمان ناشناس به چهار روستای واقع در منطقه «کیاوا» کشته شدند.
از سوی دیگر یک روزنامه محلی چاپ نیجریه، شمار کشته‌های این حمله را بسیار بیشتر دانسته و گزارش داده بود که در این حملات دستکم ۳۷ نفر از جمله کدخدای روستا کشته و ده‌ها روستایی دیگر توسط مهاجران مفقود شدند.
نیجریه در نتیجه فعالیت گروه‌های مسلح که دولت آن‌ها را گروه‌های تروریستی می‌داند شاهد اعمال خشونت‌آمیز مکرر است.                           ",https://www.asriran.com/003UmY
833313,۱۴۰۱/۰۱/۱۴,اجتماعی ,مصرف برق در کشور ۴ درصد افزایش یافت,بیشترین مصرف برق از ابتدای سال تا روز ۱۳ فروردین در استان‌های تهران، فارس و زنجان ثبت شده است.,"مدیر عامل شرکت مدیریت شبکه برق ایران گفت: مصرف برق در کشور از ابتدای سال جاری تا پایان روز ۱۳ فروردین چهار درصد افزایش داشته است.
به گزارش ایرنا از شرکت مدیریت شبکه برق ایران، مصطفی رجبی مشهدی افزود: از ابتدای سال تاکنون ۱۰ میلیارد کیلووات ساعت برق مصرف شده است.
وی ادامه داد: بیشترین مصرف برق از ابتدای سال تا روز ۱۳ فروردین در استان‌های تهران، فارس و زنجان ثبت شده است.
سخنگوی صنعت برق خاطرنشان کرد: رشد مصرف برق در تهران، فارس و زنجان از ابتدای سال جاری تاکنون بیش از ۱۰ درصد بوده است .
رجبی مشهدی گفت: افزایش مصرف برق در استان‌هایی که تردد بیشتری در آنها انجام شده و یا صنعتی هستند رخ داده است.
مدیر عامل شرکت مدیریت شبکه برق ایران ادامه داد: در استان‌های کرمانشاه، سمنان و سیستان و بلوچستان کمترین رشد مصرف برق ثبت شده است.
رجبی مشهدی افزود: افزایش دمای هوا تا اواسط هفته، روند مصرف برق را نیز افزایش خواهد داد البته هم اکنون برای تولید برق مشکلی وجود ندارد، اما بازهم مشترکان باید در میزان و شیوه‌های مصرف برق دقت داشته باشند.
وی گفت: دمای هوا در اواسط هفته آینده روند کاهشی خواهد داشت.
سخنگوی صنعت برق گفت: برای هفته آینده زمان اوج مصرف باید به ۴۲ هزار مگاوات در شب برسد البته میزان مصرف برق با بازگشایی مدارس و بازگشت ساعات کاری به پیش از شروع کرونا در روز نیز افزایش می‌یابد.                           ",https://www.asriran.com/003UmX
833312,۱۴۰۱/۰۱/۱۴,سیاسی,دستور رئیسی برای برخورد جدی با مقصران حادثه مشهد: با چنین رَویه‌هایی مخالفیم,دستگاه‌های دولتی به هیچ وجه کالای خارجی را که مشابه دانش‌بنیان و استاندارد داخلی دارد، خریداری ننمایند. خدمت‌گزاری خالصانه و گره‌گشایی از مشکلات مردم، وسیله قرب الهی است.,"رئیس‌جمهور ماه مبارک رمضان را فرصت مغتنمی برای عبادت و خودسازی خواند و بر فضیلت بیشتر خدمتگذاری خالصانه و گره‌گشایی از مشکلات مردم در این ماه تاکید کرد.
به گزارش پایگاه اطلاع‌رسانی دولت، سیدابراهیم رئیسی روز یکشنبه در جلسه هیات دولت با تبریک حلول ماه مبارک رمضان با اشاره به فضایل ماه ضیافت الهی گفت: به لطف ذات اقدس الهی، در ماه مبارک رمضان، مقام ربانیت برای انسان در دسترس‌تر است و این فرصت ارزشمند برای انسان‌ها وجود دارد که به مقام ربانی برسند. در روایاتی از ائمه معصوم آمده است که حقیقت بندگی این است که انسان به مقام ربانی برسد.
 رئیسی روزه‌داری در ماه مبارک رمضان را تمرین مهمی برای بندگی خداوند متعال دانست و خاطرنشان کرد: در این ماه گرانقدر، انسان این فرصت را دارد که با عبادت و خودسازی، پرهیز از گناهان و تزکیه نفس به جایی برسد که در حریم خدا غیر از خدا را وارد نکند.
رئیس‌جمهور گره‌گشایی از امور مردم را جزء بافضیلت‌ترین کارها در نزد خداوند دانست و ضمن توصیه همه مدیران دولتی به خدمت‌رسانی، افزود: بهترین وسیله رسیدن به قرب الهی خدمتگزاری صادقانه و تلاش خالصانه برای رفع مشکلات مردم و محرومان است و انجام این کار در ماه مبارک رمضان اجر دوچندان دارد.
 رئیسی در ادامه از حضور میدانی وزرای دولت در استان‌های مختلف کشور در طول تعطیلات نوروز قدردانی کرد و ضمن یادآوری اهمیت تحقق همه وعده‌ها و قول‌های دولت، از اعضای کابینه خواست در جریان همه سفرها گزارش مکتوبی از مطالبات مردم و وعده‌های ارائه شده برای تحقق مطالبات مورد نظر، به معاون اجرایی رئیس‌جمهور ارسال کنند تا با پیگیری نظام‌مند امور، هیچ وعده محقق‌نشده باقی نمانده و خدای ناکرده امید و اعتماد مدرم به دولت دچار خدشه نشود.
حمایت واقعی از شرکت‌های دانش‌بنیان در راستای نامگذاری سال از سوی مقام معظم رهبری، محور بعدی سخنان رئیس‌جمهور در این جلسه بود. دکتر رئیسی شرکت‌های دانش‌بنیان را سرمایه کشور دانست و تاکید کرد: این شرکت‌ها نباید منتظر وقت ملاقات با مسئولان باشند، بلکه این مسئولان و نهادها هستند که باید به سراغ این شرکت‌ها بروند. بر همین اساس ضروری است که در هر کدام از وزارتخانه ها، یک معاونت مشخصا انجام این مسئولیت را بعهده بگیرد.
 رئیسی کارآمدترین حمایت از شرکت‌های دانش‌بنیان را خرید محصولات این شرکت‌ها دانست و خاطرنشان کرد: زمانی که کالای تولید داخل استاندارد و دانش‌بنیان درکشور وجود دارد، نباید دستگاه‌ها به دنبال کالای مشابه خارجی باشند.
رئیس‌جمهور در بخش دیگری از سخنان خود با قدردانی از استقبال خانواده‌ها از بازگشایی مدارس و دانشگاه‌ها گفت: بازگشایی مدارس و دانشگاه‌ها با توجه به نگرانی از افت تحصیلی دانش‌آموزان و دانشجویان یک مطالبه عمومی بود و امروز که شرایط بیماری کرونا در کشور به لطف خداوند تا حد زیادی کنترل شده است، دولت تصمیم به بازگشایی مراکز علم و دانش گرفته است و مردم نیز به تصمیم دولت اعتماد دارند و همه مصمم هستیم که فضای علمی کشور فعال و با نشاط باشد.
 رئیسی همچنین حضور گسترده مردم در مراکز زیارتی و تفریحی در تعطیلات نوروز را از نشانه‌های نشاط اجتماعی و احساس امنیت خاطر در جامعه دانست و اظهار داشت: لازم است از همه دستگاه‌های متولی که امنیت و زمینه سفرهای مردم در ایام تعطیلات نوروز را فراهم کردند بویژه ارائه‌دهندگان خدمات از جمله کادر بهداشت و درمان، اورژانس، پلیس راهور و عوامل امنیتی و انتظامی صمیمانه تشکر و قدردانی شود.
رئیس‌جمهور در ادامه ضمن ابراز ناخشنودی از حوادث رخ داده در حاشیه مسابقه تیم ملی فوتبال در مشهد، بار دیگر مخالفت دولت با چنین رویه‌هایی را اعلام و بر ضرورت برخورد جدی با قصور و تقصیرهای انجام شده تأکید کرد.
 رئیسی در پایان وزارتخانه‌ها و کمیسیون‌های مشترک را به فعال‌تر شدن در زمینه تقویت ارتباطات و مراودات تجاری با سایر کشورها توصیه کرد و گفت: امروز با مقدماتی که فراهم شده است ضرورت دارد تعامل و ارتباط وزارتخانه‌ها و کمیسیون‌های مشترک همکاری با کشورهای مختلف فعال‌تر شود.                           ",https://www.asriran.com/003UmW
833311,۱۴۰۱/۰۱/۱۴,اجتماعی ,پرونده قتل زن یاسوجی در دست پیگیری است/ پلیس: مظنون اصلی همچنان فراری است,اوایل فرودین ماه امسال( دوم فروردین ماه) زنی در منزل مسکونی خود هنگام آشپزی در آشپزخانه در اثر اصابت گلوله به وی به شدت مجروح می شود و به دلیل شدت جراحت چند روز بعد در بیمارستان جان خود را از دست می دهد.,"معاون اجتماعی فرمانده انتظامی استان کهگیلویه و بویراحمد با اشاره به جزئیات قتل زن جوان یاسوجی، اظهار داشت: در این زمینه ۲ عامل درگیری دستگیر شده‌اند اما مظنون اصلی همچنان فراری بوده و پرونده در دست پیگیری است.
به گزارش ایرنا، اوایل فرودین ماه امسال( دوم فروردین ماه) زنی در منزل مسکونی خود هنگام آشپزی در آشپزخانه در اثر اصابت گلوله به وی به شدت مجروح می شود و به دلیل شدت جراحت چند روز بعد در بیمارستان جان خود را از دست می دهد.
این حادثه در پی درگیری چند نفر در خیابانی نزدیک بیمارستان شهید جلیل یاسوج به وقوع پیوست.
در این درگیری طرفین دعوا تیراندازی می کنند و یکی از گلوله‌ها به منزل مسکونی در همان حوالی برخورد و این حادثه تلخ را رقم می زند.
بر اساس اطلاعات بدست آمده از نزدیکان این خانم حدود ۳۰ ساله، وی دارای یک فرزند خردسال است.
معاون اجتماعی فرمانده انتظامی استان کهگیلویه و بویراحمد در جمع خبرنگاران کهگیلویه و بویراحمد در یاسوج با اشاره به جزئیات قتل زن جوان یاسوجی، اظهار داشت : در این زمینه ۲ عامل درگیری دستگیر شده‌اند ولی مظنون اصلی همچنان فراری است.
سرهنگ علی جان وارستگی افزود: یک فقره درگیری مسلحانه در خیابان مجاور بیمارستان شهید جلیل یاسوج رخ داده بود و مقتول این پرونده خانمی حدوداً ۳۰ساله است.
معاون اجتماعی فرمانده انتظامی استان کهگیلویه و بویراحمد تاکید کرد: این خانم در منزل شخصی‌اش بوده و متأسفانه به‌دلیل شلیک گلوله دچار مصدومیت شدید شده و بعد از چند روز در بیمارستان یاسوج فوت کرده است.
وی با بیان اینکه مظنون اصلی هنوز دستگیر نشده و اکنون فراری است، افزود: متأسفانه مظنون اصلی این پرونده دارای شرارت و سابقه زندانی بوده است.
وارستگی خاطرنشان کرد: ۲ نفر از عاملان این درگیری مسلحانه اکنون در بازداشت به سر می برند و ۲ قبضه اسلحه نیز از آنان کشف و ضبط شده است.
وارستگی درباره دلیل اصلی این نزاع خیابانی، عنوان کرد: عامل نزاع مسلحانه هنوز مشخص نیست، اما معمولاً این نزاع‌ها به‌دلیل مسائل جزئی و گاهی اختلافات خانوادگی است.
وی اضافه کرد: پلیس اکنون با جدیت درحال پیگیری این حادثه تا دستگیری مظنون اصلی پرونده است و مردم مطمئن باشند به‌زودی نیز مظنون را دستگیر می‌کند تا با تحویل وی به مراجع قضایی به مجازات عمل خود برسد.
وارستگی تاکید کرد: پلیس برای برخورد قاطع قانونی با مُخلان امنیت از هیچ کوششی دریغ نمی‌کند.
وی تصریح کرد: پرونده درگیری مسلحانه و قتل خانم خانه‌دار یاسوجی هم‌اکنون در اختیار پلیس آگاهی است و پیگیری‌های شبانه‌روزی جهت دستگیری مظنون اصلی این پرونده ادامه دارد.                           ",https://www.asriran.com/003UmV
833310,۱۴۰۱/۰۱/۱۴,اجتماعی ,ناتو: عقب‌نشینی نیروهای روسیه از کی‌یف، واقعی نیست,ینس استولتنبرگ، دبیرکل ناتو که با سی‌ان‌ان گفت‌وگو می‌کرد، اعلام کرد که عقب‌نشینی نیروهای روسیه از کی‌یف یک عقب‌نشینی واقعی نیست بلکه به منظور بازاستقرار نیروها است و هدف از آن می‌تواند انجام حملات بیشتر باشد.,"دبیرکل ناتو گفت که خروج نیروهای روسیه از کی‌یف واقعی نیست، بلکه یک بازاستقرار برای ادامه حملات است.
به گزارش ایسنا، ینس استولتنبرگ، دبیرکل ناتو که با سی‌ان‌ان گفت‌وگو می‌کرد، اعلام کرد که عقب‌نشینی نیروهای روسیه از کی‌یف یک عقب‌نشینی واقعی نیست بلکه به منظور بازاستقرار نیروها است و هدف از آن می‌تواند انجام حملات بیشتر باشد.
وی افزود: آنچه در اوکراین می‌بینیم، تغییر استراتژی روسیه برای تسلط بر جنوب و شرق این کشور است.
استولتنبرگ تأکید کرد که جنگ اوکراین باید پایان یابد و مسئولیت پایان دادن آن با ولادیمیر پوتین، رئیس جمهور روسیه است.
وی افزود: ما به ارائه کمک‌های امنیتی از جمله تجهیزات نظامی و آموزش به نیروهای اوکراینی ادامه می‌دهیم.                           ",https://www.asriran.com/003UmU
833309,۱۴۰۱/۰۱/۱۴,اجتماعی ,تبریک تولد علیخانی به داور جنجالی عصر جدید,«ژاله خانم مهربان، بامعرفت و دلسوز، تولدت مبارک. من از شما معذرت میخوام که تعدادی، دلسوزی مادرانه شما برای بچه‌ها رو به اشتباه، بی‌رحمی شما برداشت کردن ...,"در پی انتقادها به اظهارنظری از ژاله صامتی ـ یکی از داوران برنامه «عصر جدید» ـ، احسان علیخانی مطلبی را در فضای مجازی منتشر کرد.
به گزارش ایسنا، احسان علیخانی که این مطلب را به انگیزه‌ی تبریک گفتن سالروز تولد ژاله صامتی، منتشر کرده، همچنین بابت حواشی ایجاد شده درباره‌ی صحبت این بازیگر از او عذرخواهی کرد.
مجری «عصر جدید» نوشت:
«ژاله خانم مهربان، بامعرفت و دلسوز، تولدت مبارکمن از شما معذرت میخوام که تعدادی، دلسوزی مادرانه شما برای بچه‌ها رو به اشتباه، بی‌رحمی شما برداشت کردن ...ما که یادمون نمیره نگرانی برای بچه‌ها از عصر جدید هم برایت مهم‌تر بود، ممنون که مثل همیشه، مادرانه صبوری کردی و مثل همیشه لبخند می‌زنی به همه. تولدتون مبارکاینکه یه آدمی انقدر خودش باشه، بزرگ‌ترین هدیه به اطرافیانشه.امیدوارم کار کردن با شما رو بقیه هم تجربه کنن و عین من، شما رو تحسین کنن.»
بر اساس این گزارش، در یکی از برنامه‌های اخیر «عصر جدید» که با اجرای احسان علیخانی در شب‌های نوروز ۱۴۰۱ از شبکه سه تلویزیون پخش می‌شود و امین حیایی، مجید اسماعیلی، کارن همایون‌فر و ژاله صامتی به عنوان داور در آن حضور دارند، ژاله صامتی که البته به‌عنوان بازیگر و نه متخصص حوزه زبان‌ها و گویش‌ها شناخته می‌شود، در واکنش به اجرای یکی از شرکت‌کنندگان این برنامه که در حوزه خوانندگی هنر خود را به نمایش گذاشت و برخی داوران اجرای او را بکر و ملهم از طبیعت توصیف کردند، در بخشی از حرف‌هایش گفت: «این‌جا اومدی یعنی تو اول باید شروع کنی کلاس بیان بری، لهجه‌ات فراموش بشه، بتونی حرف بزنی، باید کتاب بخونی، باید ادبیات بدونی، باید شعر بدونی. این شکلی نیست...»؛ ماجرایی که در مدت اخیر واکنش‌های متعددی را به دنبال داشته است. او البته به این جوان توصیه کرد که در زادگاه خود بماند و به شهرهای بزرگ نیاید.                           ",https://www.asriran.com/003UmT
833308,۱۴۰۱/۰۱/۱۴,اقتصادی,سخنگوی هیات رئیسه مجلس: مجوز مجلس برای واردات خودرو پابرجاست/ دولت از ابتدای فروردین می تواند خودروی سواری وارد کند,در مصوبه نهایی مجلس که پیش از سال جدید برای شورای نگهبان ارسال شده بود در ذیل بند «ک» تبصره ۷ برای واردات خودروی سواری تعداد ۷۰ هزار خودرو ذکر شده بود که در پی ایرادات مجمع تشخیص و با مجوزی که صحن علنی مجلس داده بود، این عبارت حذف شده است اما در ابتدای این بند صراحتا عبارت «صدور مجوز واردات خودرو» آمده که به معنی واردات هرنوع خودرو از جمله خودروی سواری است.,"سخنگوی هیات رئیسه مجلس اعلام کرد طبق مجوز مجلس در قانون بودجه، واردات خودرو از ابتدای سال ۱۴۰۱ آزاد شده است.
به گزارش ایرنا، سخنگوی هیات رئیسه مجلس شورای اسلامی با ارائه توضیحاتی درباره موضوع واردات خودرو در قانون بودجه ۱۴۰۱ از مجوز صریح و قانونی مجلس به دولت برای واردات هرنوع خودرو در سال جاری خبرداد و گفت: براساس برخی ایراداتی که مجمع تشخیص مصلحت نظام گرفته بود، عبارتی که درآن اشاره مستقیم به تعداد واردات خودروهای سواری می شد از قانون حذف شده اما حذف تعداد به معنی ممانعت از واردات خودرو نیست و براساس بند «ک» تبصره ۷ قانون بودجه سال جاری دولت از ابتدای سال می تواند برای واردات هر نوع خودرویی سیاست گذاری کند.
سیدنظام الدین موسوی در گفت و گو با خبرگزاری خانه ملت در پاسخ به سوالی درباره برخی اظهارنظرها و شایعات که درباره حذف بند مربوط به واردات خودرو در قانون بودجه ۱۴۰۱ مطرح می شود، گفت: یکی از موضوعاتی که مجلس یازدهم در ۱.۵ سال گذشته دنبال کرده بحث واردات خودرو بوده و تاکنون در این زمینه مصوبات پی در پی داشته که البته با ایرادات مجمع تشخیص مصلحت نظام مواجه شده بود اما آخرین اقدام مجلس در قانون بودجه ۱۴۰۱ است که در نهایت به صورت کلی واردات خودرو به تصویب مجلس و تایید شورای نگهبان رسیده است و این موضوع جای هیچ خدشه ای ندارد.
سخنگوی هیات رئیسه مجلس در ادامه گفت و گو با خبرنگار خبرگزاری خانه ملت توضیح داد: در مصوبه نهایی مجلس که پیش از سال جدید برای شورای نگهبان ارسال شده بود در ذیل بند «ک» تبصره ۷ برای واردات خودروی سواری تعداد ۷۰ هزار خودرو ذکر شده بود که در پی ایرادات مجمع تشخیص و با مجوزی که صحن علنی مجلس داده بود، این عبارت حذف شده است اما در ابتدای این بند صراحتا عبارت «صدور مجوز واردات خودرو» آمده که به معنی واردات هرنوع خودرو از جمله خودروی سواری است.
وی با رد برخی شایعاتی مبنی بر این که در قانون بودجه ۱۴۰۱ واردات خودروی سواری حذف شده است، اضافه کرد: در این بند تصریح شده که دولت اجازه واردات خودرو با رعایت سیاست های کلی نظام و شرایط سه گانه ای که در این همین بند آمده دارد از جمله این که «ضوابط واردات خودرو و روش تأمین ارز توسط دولت تعیین می‌شود»، «عدم آسیب به تولید داخلی و بازار ارز با تشخیص دولت» و این که «شرایط رقابتی رعایت شود» بنابراین با رعایت این اصول دولت اجازه واردات هرنوع خودرویی دارد و امیدواریم با سیاست گذاری دقیق شاهد استفاده از این مصوبه مهم مجلس باشیم.                           ",https://www.asriran.com/003UmS
833306,۱۴۰۱/۰۱/۱۴,بین الملل,آزادی یک نفتکش یمنی توقیف شده توسط نیروهای ائتلاف,«عصام یحیی المتوکل» سخنگوی شرکت نفت یمن امروز (یکشنبه) در صفحه شخصی خود در توئیتر نوشت: نفتکش «سیبلاندر سافیر» پس از نزدیک به سه ماه توقیف، امروز وارد آب‌های بندر الحدیده شد.,"شرکت نفت یمن از آزاد شدن یک نفتکش متعلق به این کشور که توسط نیروهای ائتلاف به رهبری عربستان توقیف شده بود، خبر داد.
به گزارش ایرنا، «عصام یحیی المتوکل» سخنگوی شرکت نفت یمن امروز (یکشنبه) در صفحه شخصی خود در توئیتر نوشت: نفتکش «سیبلاندر سافیر» پس از نزدیک به سه ماه توقیف، امروز وارد آب‌های بندر الحدیده شد.
وی با اشاره به اینکه این نفتکش حامل مازوت است که برای سوخت دستگاه‌ها و تجهیزات بیمارستانی و اورژانس مورد استفاده قرار خواهد گرفت و پس از ۸۸ روز توقیف توسط نیروهای ائتلاف به بندر الحدیده رسیده است، افزود: سه نفتکش دیگر حامل سوخت ویژه دستگاه‌ها و تجهیزات بیمارستانی و اورژانس همچنان در توقیف نیروهای ائتلاف قرار دارد.
سخنگوی شرکت نفت یمن اضافه کرد: نفتکش‌های یمنی توقیف شده توسط نیروهای ائتلاف در نزدیکی «جیزان» نگهداری می‌شوند.
وی ابراز امیدواری کرد که «هانس گراندبرگ» نماینده سازمان ملل در امور یمن، اجرای توافق آتش بس اعلام شده را تسریع کند و برای کاهش بحران سوخت در این کشور زمینه آزادسازی سایر نفتکش‌های توقیف شده توسط نیروهای ائتلاف و ورود آن‌ها به بندر الحدیده یمن را فراهم کند.
پیشتر «عصام المتوکل» سخنگوی شرکت نفت یمن در سوم فروردین امسال از توقیف یک کشتی دیگر حامل بنزین ویژه وسایل و تجهیزات امدادی توسط نیروهای متجاوز ائتلاف خبر داده و گفته بود: نیروهای متجاوز ائتلاف، سومین نفکش با عنوان «ساندوس» حامل سوخت بنزین ویژه وسایل و تجهیزات امدادی را توقیف کرد تا حلقه محاصره علیه مردم یمن را تنگ‌تر کند.
وی افزود: این، سومین نفتکش توقیف شده حامل بنزین ویژه سوخت تجهیزات امدادی است که توسط نیروهای متجاوز ائتلاف توقیف شده و حامل ۳۲ هزار و ۳۳۱ تن بنزین است.
سخنگوی شرکت نفت یمن با اشاره به اینکه این کشتی از سوی سازمان ملل مورد بازرسی قرار گرفته بود و دارای مجوز از این نهاد بین المللی است، افزود: به رغم آن، نیروهای ائتلاف متجاوز این کشتی را توقیف و مانع رسیدن آن به بندر الحدیده شدند.
وی یاد آورد شد که تعداد نفتکش‌های یمنی توقیف شده توسط نیروهای متجاوز ائتلاف به چهار کشتی (سه کشتی حامل بنزین و یک کشتی حامل فرآوردهای نفتی) افزایش یافته است.
عربستان سعودی از ششم فروردین ۹۴ در قالب ائتلافی از چند کشور عربی و با کمک و چراغ سبز آمریکا، حملات گسترده‌ای را علیه یمن -فقیرترین کشور عربی- آغاز کرد تا به بهانه بازگرداندن عبدربه منصور هادی رئیس جمهور مستعفی و فراری این کشور به قدرت، به اهداف و زیادی خواهی‌های سیاسی خود جامه عمل بپوشاند.
هانس گراندبرگ نماینده ویژه سازمان ملل در امور یمن روز جمعه به وقت محلی در بیانیه‌ای اعلام کرد می‌خواهم اعلام کنم که طرف‌های درگیر به پیشنهاد سازمان ملل برای یک آتش بس دو ماهه که از دوم آوریل (۱۳ فروردین) در ساعت ۱۹ اجرایی می‌شود، پاسخ مثبت دادند.
در این بیانیه آمده است: طرفین پذیرفتند که تمامی عملیات نظامی هوایی، زمینی و دریایی در داخل یمن و فراتر از مرزهای آن را متوقف کنند. آن‌ها همچنین برای ورود کشتی‌های سوخت به بنادر حدیده و انجام پروازهای تجاری در داخل و خارج از فرودگاه صنعا به مقصدهای از پیش تعیین شده در منطقه موافقت کردند.
پیشتر نهادهای وابسته به سازمان ملل متحد از جمله بهداشت جهانی و یونیسف بارها هشدار دادند که بر اثر ادامه حملات متجاوزان به یمن، مردم این کشور با قحطی و بروز یک فاجعه انسانی که در قرن گذشته بی‌سابقه است، روبه رو هستند.                           ",https://www.asriran.com/003UmQ
833304,۱۴۰۱/۰۱/۱۴,اجتماعی ,بهترین غذاها برای وعده سحری,سردرد، سرگیجه، ضعف و بی حالی از جمله مشکلاتی هستند که ممکن است هر یک از افراد روزه دار با آن در ماه رمضان رو به رو شوند.,"روزه داران نباید از غذاهای سرخ کردنی و یا چرب استفاده کنند؛ زیرا در طول روز باعث تشنگی آن ها می‌شود.به گزارش باشگاه خبرنگاران، انتخاب یک وعده غذایی مناسب در ماه مبارک رمضان از اهمیت زیادی برخوردار است؛ زیرا تاثیر مستقیمی بر روی گرسنگی و تشنگی فرد در طی روز دارد.
با شروع ماه مبارک رمضان و انجام اعمال روزه داری، گذشته از فواید بی‌شماری که روزه‌داری می تواند برای بدن انسان داشته باشد، بسیاری از افراد دغدغه این را هم دارند که برای وعده سحر و افطار چه غذاهایی مصرف کنند تا در طی روز کمتر احساس ضعف داشته باشند.
سردرد، سرگیجه، ضعف و بی حالی از جمله مشکلاتی هستند که ممکن است هر یک از افراد روزه دار با آن در ماه رمضان رو به رو شوند.
وعده غذایی سبک مانند پلو و خورشت یا سبک تر مانند صبحانه برای سحر مناسب هستند.
از غذای مغذی اما کم حجم، کم نمک، کم روغن و کم شکر استفاده شود.
مقدار مناسبی از سبزی و سالاد استفاده شود.( سبزی علاوه بر داشتن ویتامین باعث تامین آب بدن نیز می شود.)
نوشیدنی های گازدار، شربت های خیلی شیرین و چای پررنگ موجب تشنگی و خشکی دهان و گلو شده و بهتر است استفاده نشوند.
روزه داران نباید از غذاهای سرخ کردنی و یا چرب استفاده کنند؛ زیرا در طول روز باعث تشنگی آن ها می‌شود.
غذاهای پر پروتئین مانند انواع کباب و ماهی ، غذاهای پر روغن مانند کتلت، کوکو، سوسیس و کالباس، کله پاچه و غذاهای پر ادویه منجر به تشنگی و خشکی دهان و گلو شده و بهتر است استفاده نشوند.                           ",https://www.asriran.com/003UmO
833305,۱۴۰۱/۰۱/۱۴,سیاسی,خودکشی یک پناهجوی ایرانی در استرالیا,برخی دوستان او در این کمپ گفته‌اند که او چندین بار مورد ضرب و شتم سایر پناهجویان قرار گرفته بود.,"یک جوان پناهجوی ایرانی پس از حدود دو سال زندگی در کمپ پناهجویان ویلاوود استرالیا، در این کمپ خودکشی کرد و جان خود را از دست داد.
به گزارش ایندیپندنت، جوان ایرانی که طبق گزارش نیروهای مرزی استرالیا در سال ۲۰۱۳ با قایق و غیرقانونی خود را به خاک این کشور رسانده بود، طی سال‌های متمادی در کمپ‌های مختلف پناهجویان این کشور بود و از حدود دو سال قبل به کمپ ویلاوود ایالت نیوساوت ولز منتقل شده بود.
طبق گزارش گروه اقدام پناهجویان، او حدود یک هفته قبل خودکشی کرد و ظهر همان روز جسدش را در اتاقش پیدا ‌کردند. سپس جسد برای تحقیقات بیشتر به پزشکی قانونی ارجاع داده شد.
 در گزارشی که اس‌بی‌اس نیوز (SBS) و دیگر رسانه‌ها از این اتفاق منتشر کردند، نام این فرد ذکر نشده است، اما بر اساس آنچه در صفحه فیس‌بوک پناهجویان ایرانی آمده، نام او محسن شیخی بوده است.
برخی دوستان او در این کمپ گفته‌اند که او چندین بار مورد ضرب و شتم سایر پناهجویان قرار گرفته بود و یکی از دلایل او برای خودکشی را امتناع مسئولان کمپ از انتقالش به خارج از آن محوطه برای حفظ امنیتش عنوان کرده‌اند.                           ",https://www.asriran.com/003UmP
833303,۱۴۰۱/۰۱/۱۴,اجتماعی ,خرید و فروش سهام عدالت فعلا متوقف است,اصلاح آئین‌نامه اجرایی آزاد سازی سهام عدالت در جلسات شورای عالی بورس شده است که در سال گذشته کارگروهی ذیل شورای عالی بورس متشکل از تمام نهادها و سازمان‌های مرتبط، کار بررسی و اصلاح آئین نامه را در دستور کار قرار داده اند.,"دستیار ویژه رئیس سازمان بورس گفت: خرید و فروش سهام عدالت فعلاً متوقف است و باید آئین‌نامه معاملات سهام عدالت در شورای عالی بورس تغییر کند.
پیمان حدادی در گفت‌وگو با فارس، در مورد امکان خرید و فروش سهام عدالت افزود: با توجه به اینکه براساس مصوبه شورای عالی بورس در اسفندماه سال گذشته، به خاطر واریز سود نقدی سهام عدالت، نماد شرکت‌های سرمایه‌گذاری استانی سهام عدالت بسته شد، بعد از آن مقرر شد نماد این شرکت‌ها تا زمان اصلاح آئین نامه اجرایی آزادسازی سهام عدالت، متوقف بماند. البته بر اساس دستورالعمل اجرایی افشای اطلاعات شرکتهای ثبت شده نزد سازمان بورس، با توجه به اتمام زمان تعلیق نماد معاملاتی شرکتهای سرمایه گذاری استانی، نماد شرکتهای مذبور متوقف می‌شد.
وی همچنین گفت: اصلاح آئین‌نامه اجرایی آزاد سازی سهام عدالت در جلسات شورای عالی بورس شده است که در سال گذشته کارگروهی ذیل شورای عالی بورس متشکل از تمام نهادها و سازمان‌های مرتبط، کار بررسی و اصلاح آئین نامه را در دستور کار قرار داده اند.
این کارگروه پیشنهادهای اصلاحی برای اصلاح آئین‌نامه اجرایی آزاد سازی سهام عدالت به شورای عالی بورس ارائه کردند که اتفاقا برخی از این پیشنهادها نیز به تصویب رسید. از جمله این پیشنهادها این است که یک‌نفر دارای صلاحیت توسط کارگروهی متشکل از کانون‌های سرمایه‌گذاری استانی سهام عدالت، عضو حقیقی شورای عالی بورس و نماینده وزارت امور اقتصادی و دارایی، به عنوان نماینده سهامداران روش غیر مستقیم سهام عدالت برای شرکت در مجامع عمومی شرکت‌های سرمایه‌پذیر انتخاب می‌‌کند که آن نماینده می‌تواند در همه مجامع به نمایندگی سهامداران شرکتهای سرمایه گذاری استانی سهام عدالت مشارکت کند.
دستیار ویژه رئیس سازمان بورس درباره اینکه چه میزان از سهامداران عدالت اقدام به فروش سهام خود کرده‌اند، گفت: در روش غیرمستقیم که سهامداران عدالت سهامدار شرکت‌های استانی شده‌اند، در صورتی که نماد آنها باز شود می‌توانند سهام خود را در شرکت‌های استانی خرید و فروش کنند، اما در روش مدیریت مستقیم که حدود 19 میلیون نفر از کل سهامداران عدالت روش مدیریت مستقیم را انتخاب کردند، در سال 99 ابتدا 30 درصد و بعد 60 درصد این سهام قابلیت خرید و فروش داشت که در آن زمان تا پاییز 99 حدود 3 میلیون نفر از سهامداران عدالت روش مستقیم اقدام به فروش 30 درصد یا 60 درصد از سهام خود کردند، اما با توجه به روند ریزشی بازار و کاهش ارزش پرتفوی سهان عدالت، خرید و فروش سهام عدالت متوقف شد.
به گفته وی، در آن زمان فروش سهام عدالت یکی از عوامل تشدید کننده در ریزش بازار بود و به عنوان پاشنه آشیل به شمار می‌رفت و برای جلوگیری از زیان سهامداران، خرید و فروش سهام عدالت متوقف شد.
حدادی این را هم گفت: قرار شد تصمیم‌گیری در مورد آزادسازی سهام عدالت به شرطی باشد که اولاً بازار از نظر حجم و قیمت سهام و معاملات متعادل شود. ثانیاً آئین‌نامه اجرایی سهام عدالت چه برای روش مدیریت مستقیم و یا روش غیرمستقیم اصلاح شود و همچنین چگونگی برگزاری مجامع شرکت‌های استانی سهام عدالت مشخص شود.
دستیار ویژه رئیس سازمان بورس در مورد اینکه چگونه ممکن است مجامع استانی سهام عدالت با حضور چندصد هزار نفر برگزار شود، گفت: طبق دستورالعمل آئین‌نامه اجرایی، مجامع شرکتهای سرمایه گذاری استانی سهام عدالت باید به صورت الکترونیکی برگزار شود و کسانی که در سامانه سجام ثبت‌نام کرده‌اند می توانند به صورت غیرحضوری و الکترونیکی در مجامع شرکت کنند و رأی بدهند، اما مشکل این است که در اساسنامه سهام عدالت، برگزاری مجمع الکترونیکی قید نشده است و به خاطر این مغایرت، در برخی از استان‌ها دادستان‌های استانی در سال 99 و 1400 مانع برگزاری مجامع استانی شدند. به هر حال این موارد باید در شورای عالی بورس بررسی و درصورت نیاز،اصلاح شود و بعد از اصلاح آئین‌نامه، مجامع استانی برگزار شود که پس از آن می‌توان انتظار داشت نماد شرکت‌های سرمایه‌گذاری سهام عدالت در بازار باز شود.
وی گفت: براساس اصلاحیه آئین‌نامه اجرایی شرکت‌های سرمایه‌گذاری که در کدال هم منتشر شده، اگر شرکت‌های سرمایه‌پذیر سهام عدالت قرار بر افزایش سرمایه از محل مطالبات حال شده داشته باشند، ابتدا باید سود خود را به افزایش سرمایه شرکت اختصاص دهند و بقیه سود را از طریق شرکت سپرده گذاری بین سهامداران عدالت توزیع کنند که این مهم سال گذشته اتفاق افتاد. این مسئله به خاطر این است که درصد مالکیت سهامداران عدالت در شرکت‌های سرمایه‌پذیر حفظ شود.
وی تأکید کرد: افراد جدیدی که به عنوان نماینده جهت هییت مدیره کانون شرکت‌های سرمایه‌گذاری استانی معرفی می‌شوند باید توسط سازمان بورس، صلاحیت عمومی، حرفه‌ای و تخصصی آنها احراز شود.                           ",https://www.asriran.com/003UmN
833302,۱۴۰۱/۰۱/۱۴,اقتصادی,تمدید مهلت تسلیم اظهارنامه مالیات بر ارزش افزوده زمستان ۱۴۰۰ تا ۲۴ فروردین,ادارات کل امور مالیاتی موظفند در مورد مودیان مالیاتی که اظهارنامه مالیات بر ارزش افزوده مربوط به دوره چهارم مالیاتی (فصل زمستان) سال ۱۴۰۰ را تا پایان روز چهارشنبه ۲۴ فروردین ماه ۱۴۰۱ تسلیم نمایند.,"رئیس کل سازمان امور مالیاتی کشور، از تمدید مهلت تسلیم اظهارنامه مالیات بر ارزش افزوده زمستان ۱۴۰۰ تا ۲۴ فروردین ماه سال جاری برای تمامی مودیان خبر داد.
به گزارش ایرنا از مالیاتی ایران،«داود منظور» در این باره اظهار داشت: نظر به مصادف بودن مهلت تسلیم اظهارنامه مالیات بر ارزش افزوده دوره چهارم (فصل زمستان) سال ۱۴۰۰ با تعطیلات نوروز و همچنین با توجه به درخواست های مودیان مشمول نظام مالیات بر ارزش افزوده و به منظور تکریم مودیان گرامی و فراهم نمودن زمینه اجرای تکالیف قانونی برای آنان، بنا به اختیار حاصل از قانون و مقررات مالیات بر ارزش افزوده، مهلت تسلیم اظهارنامه فصل زمستان ۱۴۰۰ تا ۲۴ فروردین ماه تمدید می شود.
وی ادامه داد: براین اساس، ادارات کل امور مالیاتی موظفند در مورد مودیان مالیاتی که اظهارنامه مالیات بر ارزش افزوده مربوط به دوره چهارم مالیاتی (فصل زمستان) سال ۱۴۰۰ را تا پایان روز چهارشنبه ۲۴ فروردین ماه ۱۴۰۱ تسلیم نمایند، امکان برخورداری صد در درصد بخشودگی جرایم عدم تسلیم اظهارنامه در موعد مقرر برای دوره مزبور و همچنین جریمه تاخیر در مدت یاد شده را در صورت درخواست کتبی برای مودیان فوق الذکر فراهم کنند.                           ",https://www.asriran.com/003UmM
833301,۱۴۰۱/۰۱/۱۴,بین الملل,آمریکا: به مستندسازی جنایات روسیه در اوکراین کمک خواهیم کرد,جنگ در اوکراین اکنون وارد دومین ماه شده و در حالی که رئیس‌جمهوری اوکراین از کشته شدن ۱۶ هزار نیروی روسیه خبر می‌دهد، وزارت دفاع روسیه تنها کشته شدن ۱۳۵۱ نفر را تاکنون تایید کرده است.,"آنتونی بلینکن وزیر امور خارجه آمریکا اعلام کرد وزارت خارجه آمریکا به مستندسازی جنایات نیروهای روسیه در اوکراین کمک خواهد کرد.
به گزارش ایرنا؛ بلینکن روز یکشنبه به وقت محلی در گفت‌وگو با شبکه سی ان ان افزود: تصاویر غیرنظامیان اوکراینی کشته شده در بوچا بسیار ناراحت کننده است.
وزیر امور خارجه آمریکا گفت که تصاویر غیرنظامیان اوکراینی کشته شده در شهر بوچا در اوکراین بسیار ناراحت کننده است و وزارت خارجه آمریکا به مستند کردن جنایات نیروهای روسیه کمک خواهد کرد.
بلینکن اظهار داشت: از زمان آغاز تهاجم روسیه، ما اعلام کردیم که نیروهای روسیه مرتکب جنایت جنگی شده اند و ما مشغول مستند سازی آنها بوده ایم تا اطلاعات لازم را در اختیار سازمان ها و مقامات
مربوطه قرار دهیم. باید برای این اقدامات پاسخگویی باشد.
بلینکن در پاسخ به سوالی مبنی بر اینکه آیا در اوکراین قتل عام رخ داده است؟ گفت: ما با دقت هرچه را ببینیم مستند می کنیم و اطمینان خواهیم یافت سازمان ها و مقامات مربوطه این مسایل را بررسی
کنند. آنها باید مشخص کنند در اوکراین چه اتفاقی افتاده، چه کسی مشغول است و عواقب آن چیست.
بلینکن حاضر به تاید گزارش های مربوط به ارایه تانک های زمان شوروی به اوکراین نشد اما گفت آمریکا و ناتو مشغول ارایه سلاح هایی هستند که اوکراین به آنها نیاز دارد و به زودی برای هر یک تانک روسیه ۱۰ سلاح ضد تانک در اوکراین وجود خواهد داشت.
وزیر خارجه آمریکا در خصوص ایده بی طرفی اوکراین میان غرب و روسیه به عنوان یک شرط مذاکره شده جهت پایان جنگ گفت که آمریکا از خواسته اوکراینی‌ها برای حفظ حاکمیت خود حمایت خواهد کرد.
شبکه تلویزیونی سی ان ان به نقل از مقامات آمریکایی ادعا کرد که ولادیمیر پوتین رئیس جمهور روسیه بر روی تاریخ نهم ماه مه (۱۹ اردیبهشت) به عنوان روز پیروزی در اوکراین تمرکز کرده است.
ولادیمیر پوتین رئیس جمهوری روسیه روز ۲۱ فوریه گذشته (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوهانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری ها در اوکراین و واکنش ها به اقدام روسیه همچنان ادامه دارد.
جنگ در اوکراین اکنون وارد دومین ماه شده و در حالی که رئیس‌جمهوری اوکراین از کشته شدن ۱۶ هزار نیروی روسیه خبر می‌دهد، وزارت دفاع روسیه تنها کشته شدن ۱۳۵۱ نفر را تاکنون تایید کرده است.
همچنین بر اساس آمار سازمان ملل متحد بیش از سه میلیون و ۷۰۰ هزار نفر از مردم اوکراین آواره شده و بیش از یکهزار و ۸۰ نفر از غیرنظامیان در این جنگ جان باخته‌اند.                           ",https://www.asriran.com/003UmL
833300,۱۴۰۱/۰۱/۱۴,اقتصادی,نماینده مجلس: یارانه گوشت به ۷ دهک نخست تعلق خواهد گرفت,در صورتی که قرار باشد یارانه نهاده‌های دامی (تحت عنوان یارانه گوشت ) به طور مستقیم به مردم ارایه و واریز شود، این به معنای افزایش نرخ یارانه است که یارانه دهک‌های اول تا هفتم را افزایش می ‌دهد.,"عضو کمیسیون تلفیق مجلس اظهار داشت: قرار است برای نهادهای دامی که در قیمت گوشت اثرگذار هستند یارانه جداگانه‌ای پرداخت شود و این یارانه تنها به 7 دهک اول اختصاص داده خواهد شد.
جعفر قادری در گفت‌وگو با ایلنا درباره با حذف ارز 4200 تومانی به شرط تهیه کارت‌های اعتباری و اقدامات انجام شده برای تهیه و صدور این کارت‌ها برای ارایه یارانه به مشمولان اظهار داشت: در ابتدا باید تاکید داشته باشم که قرار نیست یارانه دارو و نان حذف شود و یا در خرید افراد در داروخانه یا نانوایی تغییری رخ دهد.
وی افزود: در گذشته یارانه گندم به واردکنندگان ارایه می‌شد اما قرار بر این شد که این یارانه پس از این به نانوا داده شود. در بحث دارو هم قرار بر این است که یارانه دارو را شرکت‌های بیمه‌ای در مقابل خریدی که افراد انجام می‌دهند به داروخانه بپردازد.
عضو کمیسیون تلفیق مجلس با تاکید بر اینکه قرار نیست کارت نان داشته باشیم و کارت‌های جداگانه‌ای داده نمی‌شود، ادامه داد: افراد با کارت معمولی حساب بانکی خود خرید را انجام می‌دهند و در این شرایط مشخص است که خرید از چه کسانی انجام می‌شود و با مشخص بودن اطلاعات افراد، امکان قاچاق دارو و آرد و ... وجود نخواهد داشت.
قادری در پاسخ به این سوال که یارانه دارو و نان شامل چه دهک‌هایی می‌شود، اظهار داشت: در بخش اختصاص یارانه نان و دارو تفکیکی بین افراد وجود ندارد و بین فقیر و غنی فرق و تفاوتی ایجاد نشده است. باتوجه به عملکرد نانوایی‌ها و داروخانه‌ها یارانه مورد نظر به آنها پرداخت می‌شود.
وی از پرداخت یارانه گوشت خبر داد و گفت: قرار شده‌ است برای نهادهای دامی که اثرگذار در قیمت گوشت است یارانه جداگانه‌ای پرداخت شود و این یارانه تنها به 7 دهک اول اختصاص داده خواهد شد.
عضو کمیسیون تلفیق مجلس ادامه داد: در واقع یارانه دارو و نان شامل تمام جامعه می‌شود اما یارانه نهادهای دامی فقط شامل دهک‌های اول تا هفتم می‌شود.
قادری تاکید کرد: در این شرایط دیگر نیازی به صدور کارت‌های جدید نیست و افرادی که شامل یارانه نهادهای دامی و در واقع یارانه گوشت می‌شوند، شماره حساب خود را اعلام و ثبت می‌کنند. البته جزییات این مسائل هنوز نهایی نیست و باید نهادهای متولی جزییات را اطلاع رسانی کنند.
وی با اشاره به اعلام افزایش نرخ یارانه نقدی از سوی دولت گفت: در صورتی که قرار باشد یارانه نهاده‌های دامی (تحت عنوان یارانه گوشت ) به طور مستقیم به مردم ارایه و واریز شود، این به معنای افزایش نرخ یارانه است که یارانه دهک‌های اول تا هفتم را افزایش می ‌دهد.                           ",https://www.asriran.com/003UmK
833295,۱۴۰۱/۰۱/۱۴,اجتماعی ,عادی شدن امر فلاکت؛ مرزهای آنومیک نزدیک است,"پاره ای مسؤولان گمان می کنند جامعه امروز ایران، به خاطر زندگی نجیبانه با فقر، ""تاب آوری"" بالایی دارد و برای پایین آوردن شاخص های فلاکت همچنان فرصت هست.","عصر ایران؛ سجاد بهزادی - ایران بر‌اساس آخرین برآوردهای صورت گرفته در رتبه هشتم دنیا از حیث شاخص فلاکت در بین ۱۵۶ کشور دنیا پس از ونزوئلا، لبنان، زیمبابوه، سودان و سوریه قرار دارد.   گفته می‌شود شاخص فلاکت در ۲۰ استان ایران از میانگین کشوری فراتر رفته است و دست‌کم ۸ استان ایران از حیث شاخص فلاکت، یعنی مجموع نرخ بیکاری و نرخ تورم، در محدوده بالای ۶۰ درصد جای گرفته‌اند.
  بیکاری و تورم بعنوان اصلی‌ترین شاخص فلاکت، مسألۀ ساده‌ای نیست که یک جامعه آن را به راحتی تحمل کند. بارها دیده‌ایم در دیگر جوامع، به خاطرجابه‌جایی بسیار اندک قیمت‌ها، خشم عمومی فراگیر می‌شود و این خشم به خیابان ها می‌رسد و نارضایتی ها گسترده می‌شود. پرسش اساسی این است که آیا جامعه ایران به عادی شدن امر فلاکت گرفتار  و ذهن، روان و رفتار جامعه با فقر و تورم عجین شده است؟
  جامعه‌ای که از صبح تا شب به گرانی و فلاکت فکر می‌کند گرفتار چه آسیب‌هایی که نمی‌شود. یک جامعۀ گرفتار فلاکت به همه چیز بی اعتماد می‌شود و انگیزه و امید به زندگی در میان این جامعه نیز به حداقلی می‌رسد. جامعۀ فقرزده مدام نگران است و این نگرانی خطرآفرین است.
  ذهن و روانی که آزاد نیست و مدام نگران آینده است، مستعد هر آشوبی می‌شود و عادی شدن امر فلاکت برای این جامعه موقتی و چون آتش زیر خاکستر می‌ماند.
  اشتباهی که در میان مسؤولان وجود دارد این است که گمان می‌کنند جامعه امروز ایران، به خاطر زندگی نجیبانه‌ای که با فقر دارد، ""تاب آوری"" بالایی دارد و برای پایین آوردن شاخص های فلاکت همچنان فرصت هست.
   این تصور اشتباهی از ""تاب آوری"" جامعه ایران است که بارها شنیده می شود. یک بار رئیس پیشین بانک مرکزی گفته بود""سال‌هایی که که پشت سر می‌گذاریم، سال های محک تاب آوری اقتصاد و جامعه است.""

   به قول احمدی‌نژاد رئیس جمهور سابق که برخی فقر وفلاکت امروز را نتیجه عملکرد دیروز او می دانند در قامت مدعی و در جمع گروهی از مردم گفته بود"" این اشتباه بزرگی است که فكر كرده‌اید كه می‌توانید ملّت ايران را در اين سطح نگه دارید. اين فنر به زودی درخواهد رفت.""  علی مطهری نماینده پیشین مجلس نیز قبل تر گفته بود"" مردم تا کی مقاومت کنند؟ افق روشنی وجود ندارد. این فشار اقتصادی و اینکه خیلی امیدی به آینده وجود ندارد از دلایل کمرنگ شدن حضور مردم در انتخابات گذشته است. افق روشنی برای برخی از مردم وجود ندارد؛ یعنی به نظر من زبان حال مردم این است که ما مقاومت می‌کنیم ولی تا کی؟""
  نباید بی خیال به عادی شدن امر فلاکت در جامعه ایران بود. عادی شدن امر فلاکت، آرام آرام جامعه را به مرز آنومیک نزدیک می کند. جامعه به تعبیر دورکیم، وقتی در موقعیت آنومیک قرار می گیرد ارزش های اجتماعی در آن از بین می رود؛ به صورتی که افراد دچار تزلزل در شخصیت خویش شده و از آنجا که دیگر به هیچ‌چیز و هیچ‌کسی باور ندارند، تنها راه را در «خودکشی» می بینند.  حوادث نگران کننده‌ای مانند خودکشی ها، سربریدن‌ها، گستره فساد و فاصله طبقاتی که عموما در ذیل شاخص های فلاکت زاده می شوند، نشان می‌دهد که بخشی از جامعه ایران آرام آرام خود را به موقعیت آنومیک نزدیک می‌کند.  ما راهی نداریم جز دگرگونی واقعی احوال در سال ۱۴۰۱ و آغاز قرن جدید شمسی. اگر دعای ""حول حالنا"" و دگرگونی احوال در دولت و ملت در سال جدید شاهد نباشیم و فلاکت همچنان عمیق تر شود بحران ها و آتش ها از زیر خاکستر بیرون می زند.
   انرژی و پتانسیل های موجود در سپهر زیستی جامعه ایران را دریابیم و آن را در خدمت توسعه و شکوفایی قرار دهیم.هیچ عذر و بهانه‌ای برای هیچ گروه و دولتی پذیرفته شده نیست.
   دستاوردهای اجزاء سیستم کنونی روشن است و فاصله گرفتن از عقلانیت اشتباه است.باید جهان مدرن را با انسان های خوش فکر و تصمیم ساز بیشتر شناخت و منافع جامعه را از نو تعریف کرد.بنظر می رسد انسان های بزرگی هنوز هستند که می توانند از رشد فلاکت در جامعه بکاهند و تصمیمات درست تر بگیرند.باید از آنها استفاده کرد.
   متاسفانه جامعه امروز ایران به قول دکتر رنانی ""به مزرعه‌ای می‌ماند که انبوهی از بذرهای متنوع مربوط به گُل‌ها و درختان مختلف در زیر خاک آن مدفون شده است. حتی روی سطح مزرعه را خس‌ و خاشاک گرفته است و یک جاهایی هم کودهایی روی خاک است که فضا را متعفن کرده است."" تا زمانی که اجازه رویش جوانه ها نمی‌دهیم و از استعدادهای تحول‌گرا استفاده نمی کنیم فلاکت هم عمیق‌تر می‌شود.
   اقتدار سیاسی ضامن توسعه نیست و باید به جامعه و صاحبان خرد رجوع کرد؛ اما نه آن جامعه‌ای که ذهن و روانش با تورم و فلاکت در هم آمیخته است و به مرزهای آنومیک خود هر روز نزدیک‌تر می‌شود.                           ",https://www.asriran.com/003UmF
833299,۱۴۰۱/۰۱/۱۴,اقتصادی,انتقاد نماینده مجلس از حذف واردات خوردو در بودجه امسال,جلال رشیدی کوچی عضو کمیسیون امورداخلی کشور و شوراها در مجلس شورای اسلامی، تاکید کرد: مجور واردات ۷۰ هزار دستگاه خودروسواری در سال ۱۴۰۱ از مصوبات مجلس در بودجه بود و باید علت حذف آن از قانون بودجه مشخص شود.,,https://www.asriran.com/003UmJ
833298,۱۴۰۱/۰۱/۱۴,اقتصادی,نماینده مجلس: حذف ارز ترجیحی تا پایان سال جاری عملیاتی می شود,خوشبختانه در بخش هایی که در بودجه دیده شده اصل ساماندهی حقوق های دولتی است، در این راستا همه ملزم شدند از چارچوب و معیاری که برای سال ۱۴۰۱ در مجلس تصویب شده تبعیت کنند به این صورت که حداکثر حقوق در کشور در سال جاری ۷ برابر حداقل حقوق باشد.,"نماینده مردم خمین در مجلس شورای اسلامی با بیان اینکه هدف این است که به سمت عدالت اجتماعی به عنوان یکی از اصول مسلم قانون اساسی برویم، گفت: مدیران در سال جاری باید یک حرکت جهادی و میدانی را در دستور کار قرار دهند تا رشد ۸ درصدی در کشور محقق شود.
به گزارش ایسنا؛ علیرضا نظری روز یکشنبه ۱۴ فروردین در شورای اداری استان مرکزی اظهار کرد: افق روشنی پیش روی کشور است و پیش بینی رشد ۸ درصدی اقتصاد کشور نشانه ای از این جهت گیری را برای ما آشکار می کند که ۳ و نیم درصد آن از طریق افزایش بهره وری و ۴ و نیم درصد از طریق افزایش تولید و کیفی سازی تولید محقق شود.
وی افزود: بر اساس همین جهت گیری، لایحه بودجه تنظیم شده و پیش بینی می شود به رشد ۸ درصدی اقتصاد کشور برسیم که البته امیدواریم همه دستگاه ها در این مهم همکاری و همراهی لازم را داشته باشند.
نماینده مردم خمین در مجلس شورای اسلامی تصریح کرد: در بودجه سال ۱۴۰۱، همانطور که در لایحه دولت نیز آمده بود و مجلس با کمترین تغییر ات آن را تصوب کرده، عمدتا نگاه به ظرفیت های تولید و افزایش تولید و توجه به طبقات متوسط و پایین دست و نهادهای حمایتی و حرکت به سمت عدالت اجتماعی که از جمله شعارهای مغفول مانده انقلاب بوده در این مسیر مورد توجه قرار گرفته است.
نظری بیان کرد: خوشبختانه در بخش هایی که در بودجه دیده شده اصل ساماندهی حقوق های دولتی است، در این راستا همه ملزم شدند از چارچوب و معیاری که برای سال ۱۴۰۱ در مجلس تصویب شده تبعیت کنند به این صورت که حداکثر حقوق در کشور در سال جاری ۷ برابر حداقل حقوق باشد.
وی در خصوص پرداخت مالیات های حقوق نیز ادامه داد: حقوق های تا سقف ۶ میلیون تومان معاف از مالیات هستند و باقی به روش پلکانی بر اساس افزایش حقوق، به مازاد حقوق ۵ تا ۱۰ درصد و برای حقوق های بالا تا ۳۰ درصد نیز مالیات محاسبه می شود، این حرکت به سمت رسیدن به یک توازن و تعادل در پرداختی های دولت بوده و باید تمام حقوق ها در سامانه جامع بارگذاری شود و از طریق نهادهای نظارتی و حمایتی قابل رصد و کنترل باشد و تمام پرداختی ها نیز در قالب یک فیش پرداخت شود و افراد فیش های متعدد نداشته باشند.
نماینده مردم خمین در مجلس شورای اسلامی بیان کرد: هدف این است که به سمت عدالت اجتماعی به عنوان یکی از اصول مسلم قانون اساسی برویم، مدیران در سال جاری باید یک حرکت جهادی و میدانی را در دستور کار قرار دهند تا رشد ۸ درصدی در کشور محقق شودو مجلس نیز در جهت رفع اشکالات قانونی و اصلاح قوانین اعلام آمادگی کرده و از مدیران نیز درخواست می شود مشکلات در خصوص قانون و موانع در این حوزه را منعکس کنند تا از طریق کمیسیون های مربوطه مورد توجه و پیگیری قرار گیرد.
وی با اشاره به اینکه چند محور در سال جاری از اولویت ها است، خاطرنشان کرد: پیاده سازی طرح کاداستر اراضی ملی و زراعی، سنددار کردن اراضی کشاورزی، پیاده سازی الگوی کشت با توجه به محدودیت منابع ابی در کشور از جمله این اولویت ها است، یکپارچه سازی اراضی واستفاده از مکانیزاسیون و روش های نوین آبیاری نیز نیازمند تعیین تکلیف و سنددار کردن اراضی است.
نماینده مردم خمین در مجلس شورای اسلامی با بیان اینکه حذف ارز ترجیحی تا پایان سال جاری عملیاتی می شود اظهار کرد: سیاست اصلی با این اقدام، حمایت همه جانبه از مصرف کننده نهایی است و این مهم با حمایت دولت و مجلس در دستور کار قرار گرفته و مجلس اجازه داده دولت این حمایت را انجام دهد.
نظری با اشاره به اینکه در گذشته ۲۵ قلم کالا مشمول دریافت ارز ترجیحی بوده اند، ادامه داد: اکنون ۶ قلم کالا( گندم، دارو، دانه های روغنی، سویا و ذرت و جو) در این گروه باقی مانده که حذف آنها با توجه به اهمیتی که دارد نیازمند یک جراحی سخت است که همکاری دستگاه ها و مسئولان می تواند این جراحی را در سال جاری رقم بزند و امیدواریم با توجه به تجربیات موفق و ناموفق قبلی، در این حوزه مراقبت های لازم صورت گیرد. امیدواریم در سال جاری شاهد جراحی بزرگ در اقتصاد کشور باشیم و رضایتمندی مردم و افزایش تولید و کاهش قاچاق، از نتایج این اقدامات باشد.                           ",https://www.asriran.com/003UmI
833297,۱۴۰۱/۰۱/۱۴,اجتماعی ,ثبت ۱۵ میلیون اقامت در سفرهای نوروزی مازندران,در بازدیدهای انجام شده ۲۱ مرکز شامل ۱۱ مرکز اقامتی و ۱۰ مرکز پذیرایی شایسته تشویق شناخته شدند و ۱۰۰ مرکز نیز تذکر دریافت کردند. ۳۷ تذکر مربوط به مراکز اقامتی، ۷ تذکر برای دفاتر خدمات مسافرتی و ۵۶ تذکر مربوط به مراکز پذیرایی استان بود. برای دو مرکز اقامتی نیز اخطار کتبی صادر شد.,"پرونده سفرهای نوروزی مازندران در تعطیلات نوروز ۱۴۰۱ با ثبت حدود ۱۵ میلیون نفر-شب اقامت در اماکن شناسنامه‌دار استان بسته شد و میانگین هر شب اقامت در این مدت به حدود ۹۰۰ هزار رسید.
به گزارش ایرنا، با پایان یافتن تعطیلات نوروز و خارج شدن عمده مسافران از استان پرونده سفرهای ابتدای سال نیز تقریبا بسته شد و اماکن اقامتی و پذیرایی مازندران پس از دو سال کرونایی، شرایط مساعدتری از نظر پذیرش مسافر را پشت‌سر گذاشتند ؛ به طوری که آمارهای ثبت شده در سامانه جامع نظارت، آمار و اطلاعات تاسیسات گردشگری نشان می‌دهد حدود ۱۵ میلیون نفر-شب اقامت نوروزی در مازندران از ۲۶ اسفند ۱۴۰۰ تا پایان سیزدهمین روز فروردین ۱۴۰۱ ثبت شد.
سرپرست اداره کل میراث فرهنگی، گردشگری و صنایع دستی مازندران روز یکشنبه در ستاد اجرایی خدمات سفر مازندران اظهار کرد: هرچند که هنوز هم تعدادی از مسافران نوروزی در مازندران حضور دارند و سفرشان به پایان نرسیده، اما با توجه به پایان تعطیلات نوروزی می‌توان اعلام کرد که طی ۱۷ روز اخیر مجموعا ۱۵ میلیون اقامت رسمی در مراکز اقامتی مازندران ثبت شد.
مهدی ایزدی افزود: البته تعداد سفرها و اقامت‌های نوروزی مازندران با توجه به اقامت بخشی از مسافران در مراکز اقامتی خصوصی که در سامانه جامع نظارت، آمار و اطلاعات تاسیسات گردشگری ثبت نیستند و همچنین ویلاها، قطعا بیشتر از این رقم است، اما در مراکز اقامتی ثبت شده استان آمار ۱۴ میلیون و ۹۸۲ هزار و ۲۷۸ نفر-شب اقامت ثبت شد که میانگین نزدیک به ۹۰۰ هزار نفر برای هر شب طی این مدت بوده است.
وی خاطرنشان کرد: ۶۱ درصد از اقامت های رسمی نوروزی مازندران که معادل ۹ میلیون و ۲۰۱ هزار و ۲۷۸ نفر-شب است در مهمان‌سراهای ادارات، خوابگاه‌های دانشجویی و سالن‌های ورزشی ثبت شده است. پس از این زیرساخت‌ها نیز واحدهای ثبت شده در طرح خانه‌مسافر با چهار میلیون و ۴۸۱ هزار و ۴۰۶ نفر-شب اقامت رتبه بعدی پذیرش مسافران نوروزی را داشتند.
سرپرست میراث فرهنگی مازندران سهم اقامتگاه‌های موقت استان اعم از کمپ‌ها، کانکس‌ها و چادرهای مسافرتی را طی این مدت ۷۹۹ هزار و ۳۴۷ نفر-شب اعلام کرد و گفت که ۱۲۱ هزار و ۸۰۱ نفر شب اقامت هم سهم تاسیسات اقامتی وابسته به آموزش و پرورش مانند مدارس، خانه معلم و باشگاه فرهنگیان بوده است.
ایزدی درباره میزان اقامت در واحدهای اقامتی درآمدزای گردشگری مازندران نیز گفت: طی ۱۷ روز اخیر ۹۱ هزار و ۸۸۳ نفر-شب اقامت در هتل‌ها، ۱۳ هزار و ۴۰۱ نفر-شب اقامت در اقامتگاه‌های سنتی، ۴۲ هزار و ۶۳۱ نفر-شب اقامت در مجتمع‌های گردشگری، ۶ هزار و ۶۸۰ نفر-شب اقامت در مهمان‌پذیرها، ۹۷ هزار و ۱۶۲ نفر-شب اقامت در هتل‌آپارتمان‌ها، ۶۱ هزار و ۲۰۱ نفر-شب اقامت در واحدهای بوم‌گردی و ۶۵ هزار و ۴۸۸ نفر-شب اقامت در متل‌های مازندران به ثبت رسید.
ثبت ۴.۵ میلیون بازدید از جاذبه‌های گردشگری مازندران
مدیرکل میراث فرهنگی مازندران درباره تعداد بازدیدهای ثبت شده از جاذبه‌های گردشگری مازندران نیز اظهار کرد: در مدت یاد شده مجموعا چهار میلیون و ۴۱۲ هزار و ۷۶۳ بازدید توسط مسافران نوروزی از جاذبه‌های گردشگری رسمی و شناسنامه‌دار مازندران ثبت شد که بیشترین سهم بازدیدها با دو میلیون و ۲۵۵ هزار و ۲۷۳ بازدید مربوط به جاذبه‌های طبیعی رسمی مازندران بود.
وی افزود: مسافران در این مدت یک میلیون و ۴۴۰ هزار و ۴۲۷ بازدید از زیرساخت‌های تفریحی مازندران نیز داشتند. ۱۴۳ هزار و ۶۰۵ بازدید از اماکن تفریحی مازندران ثبت شد و ۲۸۹ هزار و ۹۹۰ بازدید هم مربوط به جاذبه‌های تاریخی مازندران بود.
این مسئول خاطرنشان کرد: از موزه‌های استان نیز ۱۸۲ هزار و ۴۰۶ بازدید به ثبت رسید. ۹۸ هزار و ۸۴۲ نفر هم از اماکن مذهبی مازندران بازدید کردند.
عملکرد زیرساخت‌های گردشگری مازندران
سرپرست اداره کل میراث فرهنگی، گردشگری و صنایع دستی مازندران درباره کیفیت خدمات ارائه شده به مسافران در زیرساخت‌های گردشگری این استان نیز گفت: بازدیدهای نظارتی از زیرساخت‌ها و تاسیسات گردشگری مازندران از ۲۶ اسفند با حضور ۱۷۰ تن از همکاران ما در سراسر استان آغاز شد که پس از ۱۷ روز ۸۶۸ بازدید از مراکز نظارتی، دفاتر خدمات مسافرتی و مراکز پذیرایی داشتند و بیشترین بازدیدها نیز با ۴۴۹ مورد مربوط به مراکز اقامتی بود.
ایزدی افزود: در بازدیدهای انجام شده ۲۱ مرکز شامل ۱۱ مرکز اقامتی و ۱۰ مرکز پذیرایی شایسته تشویق شناخته شدند و ۱۰۰ مرکز نیز تذکر دریافت کردند. ۳۷ تذکر مربوط به مراکز اقامتی، ۷ تذکر برای دفاتر خدمات مسافرتی و ۵۶ تذکر مربوط به مراکز پذیرایی استان بود. برای دو مرکز اقامتی نیز اخطار کتبی صادر شد.
وی خاطرنشان کرد: در این مدت مسافران نوروزی مازندران نیز ۲۸ شکایت از مراکز اقامتی، یک شکایت از دفاتر خدمات مسافرتی، سه شکایت از مراکز پذیرایی، یک شکایت از مراکز بین راهی و سه شکایت از جاذبه‌های گردشگری مازندران ثبت کردند.                           ",https://www.asriran.com/003UmH
833169,۱۴۰۱/۰۱/۱۴,عمومی,تست چالش مغز: این کلید برای کدام قفل است؟ (تصویری),,"هوش فضایی که یکی از کارکردهای مغز است را به کار بگیرید و بگویید این کلید، کدام از از قفل های زیر را باز می کند؟.
.
.
.
.
.
.
.
.
.
.
.
.
.
.
.
.
.
.
.
.
.
.
.
.متوجه شدید؟ در چند ثانیه؟                           ",https://www.asriran.com/003UkD
833296,۱۴۰۱/۰۱/۱۴,بین الملل,خنثی سازی طرح حمله به رئیس جمهور قزاقستان,کمیته امنیت ملی قزاقستان با صدور اطلاعیه‌ای اعلام کرد: روز ۲۵ ماه مارس، یک عامل اطلاعاتی خارجی و یک شهروند قزاق در شهر نورسلطان توسط نیروهای ضد جاسوسی بازداشت شدند.,"سرویس امنیتی قزاقستان اعلام کرد که یک جاسوس خارجی را که بدنبال طرح حمله به رییس جمهور و دیگر مقامات عالی این کشور بود را بازداشت کرده است.
به گزارش ایرنا، کمیته امنیت ملی قزاقستان با صدور اطلاعیه‌ای اعلام کرد: روز ۲۵ ماه مارس، یک عامل اطلاعاتی خارجی و یک شهروند قزاق در شهر نورسلطان توسط نیروهای ضد جاسوسی بازداشت شدند.
براساس این گزارش، مظنونین بدنبال طرح‌ریزی حمله‌ای به رییس جمهور قزاقستان و شماری از مقامات بلندپایه از جمله شماری از نیروهای امنیتی بودند.
یک تفنگ خارجی، مواد مخدر و مقدار زیادی پول نقد از بازرسی خانه این عامل خارجی بدست آمد.
در این بیانیه آمده است که این جاسوسی خارجی بعد از بازداشت اعتراف کرده و یک پرونده تحقیقاتی مرتبط با تروریسم در این خصوص باز شده است.
قزاقستان که پیشتر از جمهوری‌های شوروی سابق و در حال حاضر ثروتمندترین کشور آسیای مرکزی است، در ماه ژانویه سال ۲۰۲۲ شاهد اعتراضات خشونت آمیز در مخالفت با افزایش قیمت سوخت بود. در جریان این اعتراضات بیش از ۲۰۰ نفر کشته شدند.
قاسم جومارت توقایف رییس جمهور قزاقستان به منظور کنترل اوضاع از روسیه و سازمان امنیت دسته جمعی تقاضای نیرو کرد که با حضور این نیروها، از شدت و حجم اعتراضات کاسته شد.                           ",https://www.asriran.com/003UmG
833286,۱۴۰۱/۰۱/۱۴,فرهنگی/هنری,شوخی خنده‌دار مهران غفوریان با سوال مهران مدیری (فیلم),تصاویری از حضور مهران غفوریان در دورهمی مهران مدیری و واکنش خنده‌دار او به سوال مسابقه را در ویدئو زیر می‌بینید.,کد ویدیو  دانلود    فیلم اصلی                                     ,https://www.asriran.com/003Um6
833293,۱۴۰۱/۰۱/۱۴,علمی,دانشمندان برای به صدا درآوردن زنگ خطر اقلیمی، خطر بازداشت را پذیرا می‌شوند,این گروه خواستار واکنش فوری دولت ها و فاصله گرفتن دسته جمعی از صنایع آلاینده برای جلوگیری از بدترین سناریوی ویرانگری است که از سوی دانشمندان ترسیم شده است.,"اعضای گروهی موسوم به «شورش دانشمندان» اعلام کردند شبکه ای از دانشمندان در کشورهای مختلف در تلاشند در اقدامی متحد آغاز نافرمانی مدنی برای برجسته کردن بحران آب و هوایی را در هفته جاری کلید بزنند.


به گزارش روز یکشنبه ایرنا از خبرگزاری فرانسه، این دانشمندان گفتند که اقدامات غیرخشونت بارشان با هدف انتشار گزارشی در روز دوشنبه از سوی گروه مشورتی علوم آب و هوایی سازمان ملل انجام می شود که گزینه هایی برای کاهش آلایندگی کربن و طرح های بحث برانگیز برای استخراج دی اکسید کربن از هوا را ارائه می دهد.
«چارلی گاردنر» دانشمند دانشگاه کنت گفت: دانشمندان پیام رسان های قدرتمندی هستند و ما مسئولیت داریم رهبری خود را نشان دهیم.
وی افزود: ما در انجام این مسئولیت قصور می ورزیم. اگر بگوییم این یک وضعیت اورژانسی است، باید همانطور که هست رفتار کنیم.
این گروه از دانشمندان در قالب اقدام خود که از روز دوشنبه آغاز می شود، امیدوارند شاهد سطح بالایی از نافرمانی از طرف بیش از یک هزار دانشمند در سراسر جهان باشند تا اقدامی مستقیم و غیرخشونت بار علیه دولت ها و موسسات آکادمیک باشد.
جهان شاهد تغییرات شدید آب و هوایی بوده که با افزایش دمای هوا، آتش سوزی ها، سیلاب و طوفان وخیم تر شده است.
گروه شورش دانشمندان در سال ۲۰۲۰ با الهام از گروه شورش علیه انقراض تاسیس شد.
گروه شورش دانشمندان در ابتدا با اقدام بیش از یکصد دانشمند آغاز به کار کرد و انجمن سلطنتی بریتانیا و غول انتشارات علمی موسوم به «اسپرینگر نیچر» را هدف قرار داد.
سال گذشته در جریان اجلاس آب و هوایی سازمان ملل در گلاسکو اسکاتلند، شماری از اعضای این گروه بازداشت شدند.
فعالان زیست محیطی موسوم به شورش علیه انقراض در سال ۲۰۱۹ با تجمعات خود نابساماهی های ترافیکی زیادی در لندن ایجاد کردند.این گروه خواستار واکنش فوری دولت ها و فاصله گرفتن دسته جمعی از صنایع آلاینده برای جلوگیری از بدترین سناریوی ویرانگری است که از سوی دانشمندان ترسیم شده است.
شورش علیه انقراض در سال ۲۰۱۹ بخش زیادی از مرکز لندن را با اعتراض های خود قفل کرد، تا جایی که برخی سیاستمداران، پلیس را به دلیل مدارای بیش از حد با این گروه مورد انتقاد قرار دادند.  

                           ",https://www.asriran.com/003UmD
833292,۱۴۰۱/۰۱/۱۴,ورزشی,برنامه بازی‌های تیم ملی بسکتبال در کاپ آسیا,مرحله گروهی این رقابت‌ها ۱۲ تا ۱۷ جولای با حضور ۱۶ تیم راه یافته، در چهار گروه چهار تیمی برگزار می‌شود.,"تیم ملی بسکتبال ایران در اولین بازی خود از کاپ آسیا ۲۰۲۲، به مصاف سوریه می‌رود.

به گزارش ایسنا، فدراسیون بسکتبال آسیا و اقیانوسیه (فیبا آسیا) برنامه بازی‌های مسابقات کاپ آسیا ۲۰۲۲ اندونزی را اعلام کرد که طبق برنامه بازی‌ها، مرحله گروهی این رقابت‌ها ۱۲ تا ۱۷ جولای با حضور ۱۶ تیم راه یافته، در چهار گروه چهار تیمی برگزار می‌شود.
برنامه دیدارهای تیم ایران در دور مقدماتی آسیا کاپ به شرح زیر است: 
بازی اول: ۱۳ جولای (۲۲ تیر)، ساعت ۱۵:۰۰
ایران - سوریه
بازی دوم: ۱۵ جولای (۲۴ تیر)، ساعت ۱۱:۰۰
قزاقستان - ایران
بازی سوم: ۱۷ جولای (۲۶ تیر)، ساعت ۱۷:۳۰
ژاپن - ایران
                           ",https://www.asriran.com/003UmC
833291,۱۴۰۱/۰۱/۱۴,ورزشی,رئیس فیفا به علی دایی چه گفت؟,دیگر نکات جالب شب قرعه کشی شوخی لوتارمتائوس، کافو، اوکاچاو... با خوابیدن علی دایی در پشت صحنه بود که بازتاب بسیار زیادی داشت.,"علی دایی که در مراسم قرعه کشی جام جهانی حضور داشت بعد از این مراسم با اینفانتینو رئیس فیفا دیدار کرد.
به گزارش خبرگزاری خبرآنلاین؛ در این دیدار کوتاه جانی اینفانتینو حسابی جویای حال علی دایی شد و به قول معروف اسطوره فوتبال ایران را تحویل گرفت.
دایی که افتخار فوتبال ایران است با رئیس فیفا خوش و بش کرد و اینفانتینو به او گفت خوشحالم که شما را در این مراسم بزرگ می‌بینم.
دایی یکی از ۸ چهره‌ای بود که مراسم قرعه کشی جام جهانی را برگزار کردند و البته یکی از خوش‌تیپ‌ترین چهره‌های حاضر در مراسم هم بود که با بردن نامش ایرانی‌ها احساس غرور کردند. علاوه بر دایی، مهدی مهدوی‌کیا هم در قطر حضور داشت. نمایندگان فدراسیون هم بودند.
از دیگر نکات جالب شب قرعه کشی شوخی لوتارمتائوس، کافو، اوکاچاو... با خوابیدن علی دایی در پشت صحنه بود که بازتاب بسیار زیادی داشت.                           ",https://www.asriran.com/003UmB
833289,۱۴۰۱/۰۱/۱۴,فرهنگی/هنری,نمایش خشونت امریکایی، عکاس افغانستانی را جهانی کرد,«کوهسار» همچنین برای پوشش خبری برجسته از خروج آمریکا و به قدرت رسیدن طالبان در افغانستان به عنوان برنده جایزه عکاس سال ۲۰۲۱ مجله «پولکا» معرفی شد.,"«وکیل کوهسار» ـ عکاس ارشد افغان خبرگزاری فرانسه ـ به عنوان یکی از برگزیدگان جایزه سالانه بنیاد «وارن» معرفی شد.

به گزارش ایسنا، «وکیل کوهسار» عکاس ارشد خبرگزاری فرانسه در کابل چندی پیش برای پوشش خبری به قدرت رسیدن طالبان در افغانستان برنده «جایزه ملی وارن برای یک موضوع بین‌المللی» شد.
تصویر برگزیده این بنیاد توسط «کوهسار» در ۱۶ اوت سال ۲۰۲۱، زمانی که هزاران افغان سعی داشتند از کشور تحت کنترل طالبان بگریزند به ثبت رسیده است. این عکس یک سرباز آمریکایی را که در فرودگاه کابل اسلحه‌ای را به سمت یک شهروند افغان نشانه گرفته به تصویر می‌کشد.
«بنیاد وارن» در فرانسه به منظور تشویق و کمک به پیشرفت فعالیت روزنامه‌نگاران هر ساله جوایزی را اهدا می‌کند.

«وکیل کوهسار» در سال ۱۹۸۵ در پنجشیر متولد شد. این عکاس در طول جنگ داخلی ناچار به مهاجرت به پاکستان شد و چند سال در آن کشور زندگی کرد. پس از بازگشت به افغانستان و سقوط طالبان در سال ۲۰۰۱ علاقه او به عکاسی منجر به تحصیل او در مرکز فرهنگی و رسانه کابل شد. «کوهسار» پیش از پیوستن به خبرگزاری فرانسه مدتی را با گروه «موبی» همکاری داشت.
«کوهسار» همچنین برای پوشش خبری برجسته از خروج آمریکا و به قدرت رسیدن طالبان در افغانستان به عنوان برنده جایزه عکاس سال ۲۰۲۱ مجله «پولکا» معرفی شد.
 
                           ",https://www.asriran.com/003Um9
833288,۱۴۰۱/۰۱/۱۴,بین الملل,6 کشته بر اثر تیراندازی در کالیفرنیا,مردی سوار بر خودرو به سمت جمعیت در نزدیکی رستوران «ال سانتو» تیراندازی و حدود ۵۰ گلوله شلیک کرد و سپس از محل متواری شد.,"پلیس آمریکا از کشته شدن دست‌کم شش نفر بر اثر تیراندازی امروز در کالیفرنیا خبر داد.

به گزارش ایسنا، پلیس آمریکا اعلام کرد که امروز (یکشنبه) شش نفر بر اثر تیراندازی در شهر ساکرامنتو ایالت کالیفرنیا جان خود را از دست دادند.
پلیس شهر ساکرامنتو مرکز ایالت کالیفرنیا اعلام کرد، در این حادثه همچنین 9 نفر زخمی و راهی بیمارستان شدند.
گزارش‌ها حاکی از آن است که مردی سوار بر خودرو به سمت جمعیت در نزدیکی رستوران «ال سانتو» تیراندازی و حدود ۵۰ گلوله شلیک کرد و سپس از محل متواری شد.
هنوز گزارشی درباره اینکه فرد مظنون دستگیر شده است یا نه، منتشر نشده است.
                           ",https://www.asriran.com/003Um8
833284,۱۴۰۱/۰۱/۱۴,بین الملل,روبات نرم لجنی کمک حال دنیای پزشکی,تیم مطالعاتی هنگ کنگ امیدوار است روزی از این اسلایم چسبناک برای پاکسازی اشیائی استفاده کند که به صورت تصادفی بلعیده شده اند.,"کد ویدیو  دانلود    فیلم اصلی          
 
محققان هنگ کنگی از یک اسلایم (لجن) مغناطیسی ""ربات نرم"" ساخته اند.
به گزارش عصرایران به نقل از بی بی سی، محققان دانشگاه چینی هنگ کنگ از یک  (لجن) اسلایم مغناطیسی متحرک ""ربات نرم"" ساخته اند که با استفاده از مگنت‌های خارجی قابل کنترل است.
پوشش لایه و ترکیبات سیلیکونی اثر سمی ذرات مغناطیسی موجود در ساختار ربات را از بین می برد تا خطر ورود ربات به بدن انسان به ویژه کودکان  به صفر برسد. با این حال آزمایشات بیشتری برای ایمنی کامل لازم است.
تیم مطالعاتی هنگ کنگ امیدوار است روزی از این اسلایم چسبناک برای پاکسازی اشیائی استفاده کند که به صورت تصادفی بلعیده شده اند. این ربات به دلیل انعطاف پذیری و کوچکی از باریکترین قسمت‌های بدن عبور کرده و اشیای خارجی بلعیده شده را جمع می کند.                           ",https://www.asriran.com/003Um4
833287,۱۴۰۱/۰۱/۱۴,بین الملل,سناریویی جدید در عراق برای انتخاب رئیس جمهور و تشکیل دولت,ممکن است در روزهای آتی، دیدار قریب الوقوعی میان رهبری چارچوب هماهنگی و فراکسیون صدر به منظور برون رفت از بن بست سیاسی و تشکیل دولت آتی داشته باشیم.,"فراکسیون ائتلاف دولت قانون امروز (یکشنبه) از سناریویی جدید برای انتخاب رئیس جمهور و تشکیل دولت آتی خبر داد.

به گزارش ایسنا، به نقل از شفق نیوز، محمد الصیهود، از نمایندگان فراکسیون دولت قانون، یکی از گروه‌های چارچوب هماهنگی شیعیان عراق خاطرنشان کرد: جلسه انتخاب رئیس جمهور با رسیدن به حد نصاب قانونی با حضور ۲۲۰ نماینده برگزار می‌شود و چارچوب هماهنگی تحرکات خود را با گروه‌های سیاسی جهت برگزاری جلسه طی روزهای آتی آغاز کرده است.
وی گفت که چارچوب هماهنگی در حال حاضر برای تشکیل دولت و توافق فراکسیون‌های سیاسی جهت انتخاب رئیس جمهور بر اساس سناریویی جدید تلاش می‌کند. پس از آنکه ائتلاف سه گانه در برگزاری دو جلسه در انتخاب رئیس جمهور شکست خورد، سناریوی قدیمی که از سوی ائتلاف سه گانه مطرح شده بود، پایان یافته است.
وی افزود: سناریوی جدید باید با توافق گروه‌های شیعه یعنی چارچوب هماهنگی و فراکسیون صدر جهت تشکیل فراکسیون اکثریت باشد و اگر این امر رخ ندهد، ما شرایط را به سمت توافق احزاب کرد بر سر یک نامزد جهت تصدی پست ریاست جمهوری سوق خواهیم داد.
این نماینده ائتلاف دولت قانون خاطرنشان کرد: ممکن است در روزهای آتی، دیدار قریب الوقوعی میان رهبری چارچوب هماهنگی و فراکسیون صدر به منظور برون رفت از بن بست سیاسی و تشکیل دولت آتی داشته باشیم.
                           ",https://www.asriran.com/003Um7
833285,۱۴۰۱/۰۱/۱۴,فرهنگی/هنری,واکنش جالب مهران مدیری به ابراز علاقه مهران غفوریان در دورهمی (فیلم),بخشی از برنامه دورهمی با اجرای مهران مدیری و حضور مهران غفوریان را مشاهده می‌کنید.,کد ویدیو  دانلود    فیلم اصلی                                     ,https://www.asriran.com/003Um5
833281,۱۴۰۱/۰۱/۱۴,عمومی,برخورد قاطع با خودرو‌های متخلف؛ له کردن (فیلم),برخورد خشن قانون با خودروهایی که در پیاده رو پارک کرده‌اند را ببینید.منبع:خبرآنلاین,کد ویدیو  دانلود    فیلم اصلی                                     ,https://www.asriran.com/003Um1
833282,۱۴۰۱/۰۱/۱۴,سیاست خارجی,ایران حمله تروریستی به تجمع مردم هرات را محکوم کرد,سخنگوی وزارت امور خارجه ضرورت پذیرش مسوولیت امنیت شهروندان از سوی هیات حاکمه افغانستان و افزایش مراقبت ها و تشدید اقدامات مرتبط با حفاظت از مردم، به ویژه گروه‌های آسیب پذیر قومی و مذهبی را مورد تاکید قرار داد.,"سعید خطیب زاده سخنگوی وزارت امور خارجه حمله تروریستی عناصر تکفیری به تجمع مردم مظلوم هرات در یک منطقه تفریحی در شهرک جبرییل این شهر که موجب کشته و زخمی شدن جمع کثیری از شهروندان افغانستان شد را به شدت محکوم کرد.

به گزارش ایسنا، سخنگوی وزارت امور خارجه ضمن تسلیت به خانواده قربانیان این اقدام تروریستی و مردم عزیز افغانستان، برای خانواده های قربانیان صبر و اجر و برای مجروحین و آسیب دیگران شفای عاجل مسئلت کرد و بار دیگر نسبت به توطئه های تفرقه افکنانه دشمنان امت اسلام هشدار داد. سخنگوی وزارت امور خارجه با توجه به این حادثه دلخراش، و دیگر حوادث تاسف بار پیشین در این منطقه، ضرورت پذیرش مسوولیت امنیت شهروندان از سوی هیات حاکمه افغانستان و افزایش مراقبت ها و تشدید اقدامات مرتبط با حفاظت از مردم، به ویژه گروه‌های آسیب پذیر قومی و مذهبی را مورد تاکید قرار داد.
خطیب زاده در پایان تاکید کرد: جمهوری اسلامی ایران اطمینان دارد خواهران و برادران مسلمان در افغانستان با همدلی، هم فکری و تشریک مساعی، توطئه های تفرقه افکنانه دشمنان خود را ناکام خواهند گذاشت.
                           ",https://www.asriran.com/003Um2
833280,۱۴۰۱/۰۱/۱۴,فرهنگی/هنری,فعلا از کنسرت‌های تهران خبری نیست!,با پایان یافتن ایام نوروز، به جز یک اجرا از ماکان بند در چهارشنبه ـ ۱۷ فروردین ماه ـ در سالن میلاد نمایشگاه، خبری از برگزاری کنسرت ها در روزهای آینده فروردین ماه در تهران نیست,"برگزاری کنسرت‌ها در سال ۱۴۰۰ با فراز و نشیب بسیار همراه بود؛ چراکه هر بار به علت اوج گرفتن شیوع ویروس کرونا برنامه‌ریزی‌هایی که برای برگزاری کنسرت‌ها صورت گرفته بود بهم می‌ریخت و آغاز کنسرت‌ها به تعویق می‌افتاد. با این حال پس از قول و قرارهایی که درباره آغاز کنسرت‌ها در پاییز ۱۴۰۰ داده شده بود، در نهایت در سه ماهه آخر سال با وجود اوج گرفتن کرونا در برهه‌ای، کنسرت‌ها کجدار و مریض برگزار شدند تا اینکه این برگزاری به نوروز هم کشیده شد.

به گزارش ایسنا، با آغاز سال ۱۴۰۱ کنسرت‌های نوروزی در تهران و سایر شهرستان‌ها به روی صحنه رفتند و بعد از مدتی طولانی هنرمندان به خصوص در حوزه موسیقی پاپ توانستند تجدید دیداری اساسی با طرفداران خود داشته باشند؛ اگرچه که به علت پابرجا ماندن شیوع ویروس کرونا، این اجراها رونق کنسرت‌های نوروزی پیش از کرونا را نداشتند و فروش بلیط‌ها هم به منظور رعایت پروتکل‌ها، اغلب کمتر از ظرفیت موجود سالن‌ها صورت گرفت.
ضمن اینکه بر اساس آنچه سایت‌های رسمی بلیط فروشی‌ نشان می‌داد، شهرهای شمالی، جنوبی و استان تهران بیشترین تعداد برگزاری کنسرت را در ایام نوروزی از آن خود کردند.
اما اکنون با پایان یافتن ایام نوروز، به جز یک اجرا از ماکان بند در چهارشنبه ـ ۱۷ فروردین ماه ـ در سالن میلاد نمایشگاه، خبری از برگزاری کنسرت ها در روزهای آینده فروردین ماه در تهران نیست و اهالی حوزه‌ی پاپ، فعلا برای برگزاری کنسرت‌ها در کیش به سر خواهند برد.
                           ",https://www.asriran.com/003Um0
833279,۱۴۰۱/۰۱/۱۴,فرهنگی/هنری,واکنش معاون قوه قضاییه به اظهارات درباره اعمال خشونت علیه برخی بازیگران زن,دبیر ستاد حقوق بشر ضمن اعلام آمادگی قوه قضائیه برای رسیدگی به شکایات در حوزه خشونت علیه زنان، ابراز امیدواری کرد تا لایحه صیانت، کرامت و تأمین امنیت بانوان در برابر خشونت، هرچه سریعتر به تصویب مجلس شورای اسلامی برسد.,"دبیر ستاد حقوق بشر در واکنش به اظهارات درخصوص اعمال خشونت علیه برخی بازیگران زن در عرصه سینما، گفت: عرصه هنر، از آنجا که جزئی مهم از فرهنگ است، باید به دور از هرگونه آسیب باشد.

به گزارش ایسنا به نقل از پایگاه اطلاع رسانی ستاد حقوق بشر، کاظم غریب‌آبادی معاون امور بین‌الملل قوه قضائیه و دبیر ستاد حقوق بشر جمهوری اسلامی ایران در واکنش به اظهارات در خصوص اعمال خشونت علیه برخی بازیگران زن در عرصه سینما گفت: عرصه هنر، از آنجا که جزئی مهم از فرهنگ است، باید به دور از هرگونه آسیب باشد و کسانی که در این عرصه فعالیت می کنند، باید به مسوولیت سنگین خود در قبال جامعه واقف باشند.وی افزود: از زنان باید بدلیل اینکه بیشتر در معرض آسیب پذیری قرار دارند، در عرصه هنر و بویژه سینما حمایت و محافظت شود.غریب آبادی ضمن تاکید بر کرامت انسانی و حفظ حریم خصوصی افراد و ضرورت ایجاد امنیت روانی و شخصیتی برای زنانی که خواهان فعالیت در عرصه اجتماعی و فرهنگی هستند، از وزارت فرهنگ و ارشاد اسلامی و نهادهای صنفی در حوزه سینما خواست تا سازوکارهایی را طراحی کنند که زنان بتوانند بدون دغدغه در حوزه سینما فعالیت کنند و چنانچه با هرگونه خشونتی مواجه شدند، فورا به آن رسیدگی شود.دبیر ستاد حقوق بشر ضمن اعلام آمادگی قوه قضائیه برای رسیدگی به شکایات در حوزه خشونت علیه زنان، ابراز امیدواری کرد تا لایحه صیانت، کرامت و تأمین امنیت بانوان در برابر خشونت، هرچه سریعتر به تصویب مجلس شورای اسلامی برسد.
                           ",https://www.asriran.com/003Ulz
833277,۱۴۰۱/۰۱/۱۴,فرهنگی/هنری,اولین ویدیو از فرزاد فرزین در بیمارستان استانبول ترکیه (فیلم),فرزاد فرزین خواننده پاپ با انتشار ویدئویی با تشکر از همه مردم ایران توضیحاتی درباره وضعیت سلامتی خود ارائه داد.,کد ویدیو  دانلود    فیلم اصلی                                     ,https://www.asriran.com/003Ulx
833278,۱۴۰۱/۰۱/۱۴,بین الملل,ارتش پاکستان: مطلقا در تحولات امروز نقش نداشتیم,به نظر می‌رسد عمران خان حمایت از خودش را هم در مجلس ملی و هم نزد ارتش قدرتمند پاکستان از دست داده است.,"ارتش پاکستان هر گونه ایفای نقش در تحولات امروز یکشنبه این کشور را که منتهی به انحلال مجلس ملی پاکستان و عدم اجرای رای گیری بر سر اعتماد به عمران خان در این مجلس شد، رد کرد.

به گزارش ایسنا، به نقل از پایگاه د پرینت، ژنرال بابار افتخار، مدیر کل روابط عمومی ارتش پاکستان در پاسخ به این سوال که آیا این ارتش در رخدادهای منتهی به انحلال مجلس ملی پاکستان نقش ایفا کرده است، بین داشت: مطلقا خیر.
این اظهارات مدیر کل روابط عمومی ارتش پاکستان در مورد وضعیت سیاسی جاری کشورش اندکی پس از آن بیان شد که عارف علوی، رئیس جمهور پاکستان انحلال مجلس ملی این کشور را به توصیه عمران خان، نخست وزیر پاکستان تأیید کرد.
عمران خان در یک سخنرانی تلویزیونی خطاب به مردم پاکستان، با بیان اینکه به عارف علوی، رئیس جمهور پاکستان توصیه به منحل کردن مجلس ملی در همان روز اجرای برنامه رای گیری بر سر عدم اعتماد به او در این مجلس کرده باعث غافلگیر شدن مخالفان دولت اسلام آباد شد.
پیش از این گزارش شده بود که عمران خان پیشنهاد انحلال این مجلس را به شرط پس گرفتن برنامه رای عدم اعتماد داده است.
بر اساس این گزارش به نظر می‌رسد عمران خان حمایت از خودش را هم در مجلس ملی و هم نزد ارتش قدرتمند پاکستان از دست داده است.
زمانی که حزب تحریک انصاف متعلق به عمران به دنبال از دست دادن یک متحد اصلی خود در ائتلاف جنبش متحده قومی پاکستان (MQM-P) ""اکثریت"" را در مجلس ملی از دست داد، این نخست وزیر پاکستان ضربه بزرگی خورد. این جنبش روز چهارشنبه اعلام کرد که با حزب مخالف مردم پاکستان به توافق رسیده است و از رای عدم اعتماد به عمران در مجلس ملی که 342 نماینده دارد حمایت خواهد کرد.
                           ",https://www.asriran.com/003Uly
833276,۱۴۰۱/۰۱/۱۴,سیاسی,ایران‌گرا باشیم,جنگ اوکراین مباحثی را در رسانه‌های اجتماعی دامن زده از جمله تقسیم جامعه به غرب‌گرایان و شرق‌گرایان...,"عصر ایران؛ امید جهانشاهی- موج واکنش‌های مردمی از آغاز جنگ اوکراین تا امروز که آن شور فروخفته است، مباحثی را در گفت‌و‌گوهای سیاسی در رسانه‌های اجتماعی دامن زد که پای آن به رسانه‌های رسمی هم کشید، از جمله تقسیم جامعه به غرب‌گرایان و شرق‌گرایان.
  مرور گفت وگوی سیاسی در رسانه‌های اجتماعی نشان می‌دهد هر کدام برای مشروعیت خود استدلالاتی هم دارند. 
  گروهی، سرزنش‌ و متجاوز خواندن روسیه را بزرگ نمایی می‌دانند و مدام جنایت‌های آمریکا در جهان را آدرس می‌دهند و قدرت حال و آینده چین را برجسته می‌‌کنند و از سوی دیگر گروهی که غرب‌گرا خوانده می شوند، طرف مقابل را به دفاع از مستعمره شدن ایران، اتکا به شرق و شرق‌گرایی یا روس‌گرایی متهم می‌نند و غرب را مدافع دموکراسی می‌دانند و گرایش به آن را ضامن حقوق بشر و همه چیزهای خوب می‌خوانند.  در این دوران کوتاه که جولان غرب‌گرایی و شرق‌گرایی بود اما ایران‌گرایی کم فروغ بوده است. چه، گوهری به نام «ایران» همیشه مظلوم و در حاشیه بوده است.   معمولاً در رسانه‌های رسمی بسیار در مورد جنایت‌های آمریکا سخن گفته می‌شود و دوستی و همدستی با دیکتاتورها را ریشه آمریکاستیزی معرفی می‌کنند، گرچه ریشه را باید در اموری پایه‌ای‌تر و ریشه‌ای‌تر جست، همچون گفتمان چپ که میزان غلبه‌اش بر فضای آن سال‌ها را در سایه‌ای که بر شعر و شعارها انداخته بود کاملاً می‌توان درک کرد. اما به‌هرروی، کمتر در مورد جنایت‌های روسیه در ایران سخن گفته شده است که این هم خود دلیل دیگری بر قدرت گفتمان چپ در دهه‌های گذشته دارد (هر چند گاه یادآور می شوند روسیۀ تزای با اتحاد شوروی متفاوت است و هر دو با روسیۀ یلتسین و حالا روسیۀ پوتین.)  ملک‌الشعرای بهار در کتاب تاریخ احزاب سیاسی توضیح می‌دهد در روزهای مشروطیت و بعد از فتح تهران که دو حزب اعتدالیون و انقلابیون ایجاد شد، چگونه روسیه ضد انقلابیون بود و مخالفان دیکتاتوری شاه و طرفداران حکومت قانون را سرکوب می‌کرد.
  همچنین در همین کتاب توضیح می‌دهد چگونه روسیه در تجاوز به ایران تا همدان و کرمانشاه و حتی اصفهان هم پیش تاخته بود و به دریغ و افسوس می‌پرسد که راستی «از مقابله دلاورانه روستاییان اصفهان در برابر متجاوزین چقدر مطلب مانده است». (ص52)  پر واضح است مراد این نیست که نتیجه بگیریم روسیه بد است و آمریکا خوب است. واقعیت این است که رفتار آمریکا در مقابل عربستان، مصر مبارک و ده‌ها نمونه دیگر گواه بی‌صداقتی او در دموکراسی خواهی است. هرچند با وجود تبلیغات پر رنگ ضد آمریکایی رسانه‌های رسمی و نهادهای فرهنگی به نظر می رسد متاسفانه در بین برخی از دانشجویان و طبقه متوسط نگاه خوش‌بینانه و مثبتی به آمریکا شکل گرفته است.
   به گمانم به جای غرب‌گرایی که به خطا آنرا مترادف دموکراسی‌خواهی جا می‌زنند و به جای شرق‌گرایی که از بی آبرویی کارنامه روس می‌توان مثنوی سرود، باید که ایران‌گرا باشیم.

   در درازنای این تاریخ، فرازمندی‌ها و انحطاطاتی می‌توان سراغ گرفت اما آنچه ماند و هست، هسته‌ای است از نظم، ادبیات و ساختارهای نهادینه شده فرهنگی که پدیده‌ای به نام ایران را شکل بخشیده است. بدون درک این پدیدار تاریخی، نمی‌توان راهی به آبادی جُست و بدون عشق و ارادت به این سامان ماندگار، نمی‌توان امید به گره‌گشایی برد.
  آزادی بازار و حاکمیت رقابت و تجارت آزاد که ایده مشروع روز است و مقبول جوامع پیشرو امروز، یک فرمول ریاضی ثابت جاری در جای‌جای غرب نیست. سرمایه سالاری آمریکا با آنچه در آلمان است و آنچه در انگلستان می گذرد و چیزی که در فرانسه حاکم است، همه رنگین کمانی از تنوع‌اند و تفاوت دارند.
  آزادی و آبادی در ایران هم جز با درک پدیدار تاریخی به نام ایران و از طریق نسخه ایرانی توسعه ممکن نیست.
  فارغ از همه اینها، همانطور که پیشتر هم نوشته بودم در جهان شبکه‌ای امروز، غرب‌گرا بودن به معنای دل‌دادگی به غرب و بیزاری از شرق و یا شرق‌گرا بودن به معنای اتکا به شرق و بی اعتنایی به غرب معنا ندارد. در منطق شبکه‌ای جهان امروز همه چیز مثل زنجیر به هم گره خورده و در هم تنیده است.
   دنیای دو بلوک مجزا مرده است. حالا چین و آلمان و آمریکا، همه و همه در زنجیره‌ای از روابط شبکه‌ای در پیوندند. خارج از این روابط شبکه‌ای، تجارتی ممکن نیست که تولیدی رونق گیرد. باید با ایران‌مداری خود را در این شبکه روابط جهانی تعریف و تنظیم کنیم و به جای شرق‌گرایی و غرب‌گرایی، ایران‌گرا باشیم.
  ایران‌گرایی مستلزم درکی عمیق و جامع از همه ابعاد و تنوع ایران زمین است. برای مثال، باستان گرایی، ایران‌گرایی نیست، توهم است یا توطئه‌ای برای دین‌زدایی. در شگفتم از دوستانی که تصاویری از معماری مساجد بزرگ و جامع را برای نمایش دلربایی و شکوه معماری ایرانی بازنشر می‌دهند اما کلمه‌ای از آیین و ارزش‌های اسلامی سخن نمی‌گویند. واقعیت تاریخ هزار ساله‌ای که خود را در قله‌های ادبیات کلاسیک و معماری و ابن‌سیناها و فارابی‌ها نشان داده است، حاکی از آن است که برخلاف آنچه سعی شده القا شود، کارنامه اسلام در ایران نقاط درخشان کم نداشته است.
   یکتاپرستی و آیین‌های دینی جزئی از فرهنگ ایرانیان بوده است؛ در کنار اجزای دیگر که همه با هم منشوری رنگارنگ از تنوع هستند. راز ماندگاری هم در همین تنوع است.   ایران‌گرایی را ارج بنهیم و قدر بدانیم که بدون آن مسیر مبهم و هویت مشوش است. *صفحه اوقات شرعی (کلیک کنید)                           ",https://www.asriran.com/003Ulw
833375,۱۴۰۱/۰۱/۱۴,اقتصادی,شروع به کار دبیرخانه هشتمین دوره جشنواره کشوری «بانک محبوب من»,نخستین دوره این جشنواره در سال 1390 تحت نظر پایگاه خبری بانکی با هدف بررسی و رتبه بندی بانک ها از نگاه کاربران در قالب پرسشنامه آغاز به کار کرد. در اولین دوره آن با بیش از 30 هزار نفر شرکت کننده و در مجموع ادوار گذشته این جشنواره، بیش از 650 هزار نفر در فرایند نظرسنجی مشارکت کردند.,"جشنواره سالانه «بانک محبوب من» جشنواره ای مردمی است که با هدف شناخت و معرفی بهترین بانک از دیدگاه مردم به صورت سالانه برگزار می شود. در این نظرسنجی تمامی بانک های ایران در زمینه های گوناگون مورد ارزیابی قرار می گیرند و در نهایت بهترین بانک از نگاه مردم اولویت بندی می شوند.
نخستین دوره این جشنواره در سال 1390 تحت نظر پایگاه خبری بانکی با هدف بررسی و رتبه بندی بانک ها از نگاه کاربران در قالب پرسشنامه آغاز به کار کرد. در اولین دوره آن با بیش از 30 هزار نفر شرکت کننده و در مجموع ادوار گذشته این جشنواره، بیش از 650 هزار نفر در فرایند نظرسنجی مشارکت کردند.
بر اساس جامعه آماری به دست آمده گروه های سنی و تحصیلاتی متنوع و گسترده ای در بین شرکت کنندگان حضور داشتند که این خود باعث قابل استناد بودن نتایج خواهد بود.
جشنواره همواره در تلاش است تا مطابق نظر مردم، عملکرد بانک ها را بسنجد و با ارائه راهکار های سازنده در بهبود عملکرد بانک ها گامی مهم بردارد. مهم ترین هدف جشنواره دوره هشتم ایجاد ارتباط سازنده بین نهادهای اقتصادی مهم با مردم است تا از طریق پیشنهادات و انتقادات سازنده در مسیر رشد و تعالی اقتصادی حرکت کنند.
در هفتمین دوره جشنواره بیش از 118 هزار نفر شرکت کننده به پرسشنامه پاسخ دادند که براساس این نظرسنجی بانک سامان اولین رتبه را در بین بانک های برتر کسب کرد و به ترتیب بانک شهر و بانک گردشگری رتبه دوم و سوم را به خود اختصاص دادند.
جوایز نقدی این دوره مجموعا به 51 نفر از شرکت کنندگان طبق قرعه کشی انجام شده اهدا شد. این جوایز شامل 40 جایزه روزانه هر یک به مبلغ 1 میلیون ریال، تعداد 12 جایزه 10 میلیون ریالی، تعداد 8 عدد نیم سکه بهار آزادی و جایزه ویژه جشنواره نیز یک دستگاه آیفون 12 بود.                           ",https://www.asriran.com/003UnX
833269,۱۴۰۱/۰۱/۱۴,اجتماعی ,بررسی شاخص های تمدنی غرب در جریان جنگ اوکراین,این شاخص ها که تمدن و فرهنگ اروپایی را جذاب کرده، عبارتند از: قانون مداری، احترام به طبیعت، صداقت، آزادی بیان، مقابله با نژاد پرستی و مقابله با سانسور و یا قواعدی مثل جدایی ورزش از سیاست که حاصل همین شاخص هاست.,"عصر ایران؛ میثم علیرضایی - جنگ اوکراین فرصتی برای بررسی بهتر تمدن غرب فراهم آورد چرا که در شرایط عادی و آرام، همه رفتاری متمدنانه دارند اما در بحران ها می توان رفتار بدون روتوش اشخاص و جوامع را تشخیص داد و شاخص های فرهنگ و تمدن یک جامعه را به چالش کشید.
کارکردهای تمدنیکی کارکرد اساسی تمدن، زمانی است که بتواند در چالش ها، نظام های اجتماعی و انسانی را در چارچوب ارزش های خود حفظ نماید و از فروپاشی نجات دهد. مانند 8 سال مقاومت ایران در برابر عراق مسلح به بمب های شیمیایی آلمان، فرانسه، ایتالیا، اتریش، لوکزامبورگ و هلند و یا مقاومت مردم لندن در برابر بمباران های سهمگین آلمان در جنگ جهانی دوم.
ازسوی دیگر طبیعت تمدن چنان است که همواره می‌خواهد گسترش یابد و افراد بیشتری تابع آن شوند. فرهنگ پیچیده‌ای که با تمدن همراه است، گرایش به گسترش و نفوذ در فرهنگ های دیگر دارد و در بعضی مواقع آن‌ها را در خود هضم و محو می‌کند (نمونه این واقعیت تمدن چینی و نفوذ آن در کره، ژاپن، ویتنام و غیره است). بنابراین تمدن های بزرگ می توانند برای مردم آن، اعتبار و ثروت ایجاد نماید. چرا که اقشار مختلف و به تبع آن استعدادها و ثروتهای جوامع مختلف را به خود جذب می کند.
نکته دیگر این که با توجه به قدرت و نفوذ رسانه ها در دنیای امروز، برای جهان ""غیر پیشرفته از نظر مادی"" بسیار مشکل است که با خشونت مدرن جامعه متمدن مقابله کند. چون این کار به معنی مقابله با استانداردهای جهان متمدن است. می توان این موضوع را با یک مثال بهتر درک نمود.
تصور کنید هندوستان به هر بهانه ای به جزیره ای بی نام و نشان در آفریقا حمله کرده و 1000 نفر را بکشد و مقایسه کنید با اینکه طالبان به هر بهانه ای به یونان حمله کند و 1000 نفر را بکشد. کدامیک با محکومیت و مقابله بیشتری از سوی جامعه جهانی مواجه می شود؟ حتی اگر 1000 ساکن جزیره کشته شده، غالبا کودکان و غیرنظامیان باشند و 1000 یونانی کشته شده، از نظامیان آن باشند. حتی اگر هندوستان دلایل منطقی برای حمله خود نداشته باشد اما طالبان بتواند برای این حمله استثنائا دلایل منطقی و محکمه پسند ارائه نماید.
اگر بخش سخت افزاری (تکنولوژی) تمدن را کنار بگذارید، آنچه تمدن را زیبا، جذاب و تاثیرگذار و به تبع آن پایدار می کند، شاخص فرهنگ و اخلاق در آن است.
از آنجایی که فرهنگ و اخلاق در حکم نمای یک جامعه است و می تواند تمدن را به بهترین شکل معرفی نموده و به نمایش بگذارد؛ اروپا همواره تلاش نموده تا شاخص های جذابی برای فرهنگ و تمدن خود ایجاد نماید، تا به این وسیله بتواند کارکردهای تمدن را که در بالا به آن اشاره شد، برای خود محقق کند. اما همان طور که در مقدمه اشاره شد، بایستی این شاخص ها را در بحران ها و در چالش ها بررسی نمود.
این شاخص ها که تمدن و فرهنگ اروپایی را جذاب کرده، عبارتند از: قانون مداری، احترام به طبیعت، صداقت، آزادی بیان، مقابله با نژاد پرستی و مقابله با سانسور و یا قواعدی مثل جدایی ورزش از سیاست که حاصل همین شاخص هاست.
اما در جنگ روسیه و اوکراین، رفتار غرب کاملا متناقض با شاخص های مذکور بود. این تناقض را به لطف رسانه ها به صورت پراکنده، همه می دانند و در جریان وقایع آن قرار گرفته اند، آنچه در زیر آمده با هدف تجمیع خلاصه اتفاقات و ملاحظه یکجا با  طرح پرسش ها و مقایسه هایی برای بررسی بهتر تنظیم شده است.

قانون مداری و عدالت: مصادره اموال تجار روسی بدون تشکیل دادگاه بی طرف و حق دفاع برای متهمان.
آزادی بیان و مقابله با تفتیش عقاید: حذف هنرمندان سرشناسی نظیر ""والری گرگیف""، رهبر روسی پرآوازه ارکستر از ارکستر فیلارمونیک مونیخ به دلیل اجبار به اعلام نظر در مورد پوتین و امتناع او از اظهار نظر؛ یا انتقاد تند فرانسه به کاریکاتور روسی که در آن یک بیمار اروپایی را به تصویر کشیده که آمریکا به آن روس هراسی را تزریق می کند. این را مقایسه کنید با انتشار کاریکاتور توهین آمیز به حضرت محمد (ص) - بزرگ ترین شخصیت مسلمانان با 1.8 میلیارد یعنی 2.5 برابر جمعیت کل اروپا – و دفاع فرانسه از کاریکاتوریست به اسم آزادی بیان.
مقابله با سانسور: حذف نام یوری گاگارین، اولین فضا نورد جهان از رویدادهای مربوط به فضانوردی و همچنین حذف دروس مربوط به داستایفسکی از دانشگاه میلان بیوکا به دلیل روس بودن این شخصیت ها
جدایی ورزش از سیاست: صدور بیانیه های مختلف علیه روسیه و خودداری از رویارویی با تیم های روسیه در میادین ورزشی. این در حالی است که فدراسیون های ورزشی ایران برای همین اقدام در برابر اسراییل مدام محروم و محکوم شده اند آن هم اسرائیلی که طبق قطعنامهٔ ۲۳۳۴ شورای امنیت سازمان ملل که در ۲۳ دسامبر ۲۰۱۶ بدون حتی یک مخالف ( از جمله آمریکا و انگلستان ) و با عوان «تخطی وقیح از قوانین بین‌الملل» محکوم شد.
احترام به طبیعت و حیوانات: انجمن های بین المللی که برای سگ ها و گربه ها تشکیل شده بود در اقدامی عجیب حتی گربه ها و سگ های روسی را از برنامه ها و رویدادهای خود حذف کردند. این در حالی است که حتی داعش در حکومت خود تفاوتی میان سگ و گربه ها و ملیتشان نگذاشته بود و مثلا سگ و گربه های بلاد کفر را از چیزی محروم نمی کرد.
تعهد و صداقت: سوییس اعلام کرد که بی طرفی را کنار می گذارد و دارایی های مربوط به روسیه را مسدود می کند. سوال اینجاست که چرا سوییس، دارایی های مافیا و قاچاقچیان انسان، مواد مخدر و اسلحه را هیچ گاه مسدود نکرد. چرا دارایی های قذافی و صدام را مسدود نکرد و در تمام این مدت بی طرفی و امنیت سپرده گذاری را تضمین کرده بود؟
حقوق بشر: در حالی از حقوق مردم اوکراین دفاع می شود ( و باید هم بشود) که عربستان در یک روز 81 نفر را اعدام نمود. خبرنگار خود را قطعه قطعه و در اسید حل کرد. ناتو افغانستان را به راحتی به طالبان فروخت و ... در کدام مورد غرب رفتاری صادقانه و متعهدانه به حقوق بشر و مسئولانه در برابر فجایع انسانی، نظیر غزه و یمن داشته است؟  


اصل برابری و مقابله با نژادپرستی: ده ها شخصیت و خبرنگار غربی درباره اینکه جنگ زده های اوکراین با افغانستان و روسیه و عراق تفاوت دارند و به دلیل داشتن چشم آبی و و موی بلوند و پوست سفید و تمدن اروپایی نباید مورد تهاجم و آوارگی قرار گیرند، سخن گفته اند. پرسش اصلی اینجاست اگر تمدن اروپا پرچم مقابله با نژادپرستی را برافراشته و تمدنی مبتنی بر حقوق بشر دارد، چطور خروجی این تمدن، این حجم از ابراز نظرهای نژاد پرستانه و تبعیض آمیز، آن هم در طبقه فرهیخته و دانش آموخته آن است؟

حال تمدن اروپا که خرده تمدن های زیادی را در خود ادغام کرده و گسترش جغرافیایی زیادی دارد، شباهت کم نظیری با امپراطوری رم پیدا کرده که علت انهدام و فروپاشی آن با افزایش پیروزی‌ها و تسلط بر ملت‌ها و سرزمین‌های زیاد، چند برابر شده بود. امپراطوری رم تمرکزی بر رشد و توسعه اخلاقیات و فرهنگ، همزمان و هم تراز با گسترش سخت افزاری ( تکنولوژی و جغرافیا ) تمدن خود نداشت و پس از سقوط قسطنطنیه توسط ترکان عثمانی در سال 1453 بعد از میلاد مسیح، تضعیف اقتصادی و عدم پشتیبانی اجتماعی دچار فروپاشی شد.به قول استاد حسین کاظم زاده ایرانشهر ( 1262 – 1340 ) دیپلمات، نویسنده و کاندیدای جایزه صلح نوبل در سال 1955: «انحطاط اخلاقی همیشه پیش آهنگ انقراض تمدن‌ها بوده است.»
                            ",https://www.asriran.com/003Ulp
833275,۱۴۰۱/۰۱/۱۴,بین الملل,علنی شدن بی سابقه نقش اقدامات اطلاعاتی در جنگ اوکراین,"جرمی فلمینگ، که ریاست آژانس اطلاعات بریتانیا (GCHQ) را بر عهده دارد، با طرح این اظهارات در یک سخنرانی علنی، گفت که ""سرعت و ابعاد"" انتشار اطلاعات محرمانه در ارتباط با این جنگ ""واقعاً بی‌سابقه است"".","خبرگزاری آسوشیتدپرس در گزارشی نوشت: در جنگ اوکراین این جاسوسان هستند که محوریت پیدا کرده‌اند.

به گزارش ایسنا، خبرگزاری آسوشیتدپرس در گزارشی با عنوان ""نقش علنی نامعمول سرویس‌های اطلاعاتی در جنگ اوکراین"" می‌نویسد: «از زمانی که روسیه در اواخر فوریه به اوکراین همسایه حمله کرد، آژانس‌های اطلاعاتی آمریکا و انگلیس به طور قابل ملاحظه‌ای مایل بوده تا ارزیابی‌های اطلاعاتی محرمانه خود را از آنچه در میدان جنگ و در داخل کرملین اتفاق می‌افتد، به صورت علنی ارائه کنند.
در روزهای اخیر آمریکا یک سری یافته‌های اطلاعاتی را از حالت طبقه بندی شده خارج کرد که در آنها ادعا شد ولادیمیر پوتین، رئیس‌جمهور روسیه در مورد عملکرد ضعیف ارتش کشور خود در اوکراین از سوی مشاورانی که می‌ترسند حقیقت را به او بگویند، اطلاعات نادرست دریافت کرده است.
روز پنجشنبه یک مقام ارشد سرویس‌های جاسوسی انگلیس گفت که سربازان روسی که روحیه خود را از دست داده‌اند از اجرای دستورات خودداری و تجهیزاتشان را خراب می‌کنند.
جرمی فلمینگ، که ریاست آژانس اطلاعات بریتانیا (GCHQ) را بر عهده دارد، با طرح این اظهارات در یک سخنرانی علنی، گفت که ""سرعت و ابعاد"" انتشار اطلاعات مرحمانه در ارتباط با این جنگ ""واقعاً بی‌سابقه است"".
مارک گالئوتی، کارشناس امور روسیه در دانشگاه کالج لندن، عنوان کرد با این موافق است که کمپین علنی اطلاعاتی فعلی ""منعکس کننده این واقعیت است که ما اکنون در عصر متفاوتی از نظر سیاسی و بین‌المللی زندگی می‌کنیم. و این نوع دیگری از جنگ است.""
مقامات می‌گویند جریان اطلاعاتی که از طبقه بندی خارج شده‌اند – با اقداماتی شامل برپایی جلسات مطبوعاتی منظم برای روزنامه نگاران در واشنگتن و لندن و به روز رسانی‌های روزانه وزارت دفاع انگلیس در صفحه‌اش در توییتر- چندین هدف دارد. یکی از اهدافش این است که به پوتین بفهمانیم که تحت نظر است و او را وادار کنیم چیزهایی که می‌شنود را زیر سوال ببرد. همچنین یکی دیگر از اهداف نیز جسور کردن ارتش روسیه برای گفتن حقیقت به پوتین و رساندن این پیام  به مردم روسیه است که به آنها درباره این جنگ دروغ گفته می‌شود.
آمریکا و انگلیس همچنین برخی ارزیابی‌های اطلاعاتی را با هدف بازداشتن روسیه از اقداماتش منتشر کرده‌اند. از جمله این موارد طرح هشدارهای اخیر مبنی بر این است که روسیه ممکن است در تدارک برای استفاده از تسلیحات شیمیایی در اوکراین باشد.
به نوشته آسوشیتدپرس، این فرآیند بخشی از یک استراتژی دارای هماهنگی نزدیک میان دو سوی اقیانوس اطلس که چندین ماه در دست تدوین قرار داشته، بوده است.
مقامات دولت بایدن می‌گویند آنها تصمیم گرفته‌اند با شدتی تهاجمی به تبادل اطلاعات و هماهنگ ساختن پیامهای ارسالی با متحدان کلیدی خود از جمله انگلیس در پی قرار گرفتن جامعه اطلاعاتی آنها در حالت آماده باش در واکنش به تشدید نگرانی‌های آمریکا در تابستان 2021 در خصوص تحرکات نظامیان روسی بپردازند.
جو بایدن، رئیس جمهور آمریکا در اوایل نوامبر ویلیام برنز، مدیر سازمان سیا را با هدف ابلاغ این هشدار که آمریکا کاملا از تحرکات سربازان روس با خبر است، به مسکو فرستاد. کاخ سفید عموما در خصوص سفرهای مدیر سازمان سیا صحبتی نمی‌کند اما دولت بایدن محاسبه کرده که در این وضعیت آنها نیاز به تبلیغ کردن این سفر در سطحی وسیع و گسترده دارند.
مقامات آمریکایی بلافاصله بعد از ماموریت برنز در مسکو به این نتیجه رسیدند که نیاز به تسریع در روند به اشتراک گذاری اطلاعات دارند.
مقامات آمریکا، اطلاعات حساسی را با سایر اعضای ائتلاف اطلاعاتی میان کشورهای انگلیسی زبان موسوم به ائتلاف ""پنج چشم"" - آمریکا، انگلیس، کانادا، استرالیا و نیوزیلند - و همچنین با اوکراین به اشتراک گذاشتند. به گفته یک مقام آمریکایی آگاه که نامش را فاش نکرد، آوریل هاینس، مدیر اطلاعات ملی آمریکا هم به بروکسل اعزام شد تا اعضای ناتو را درخصوص اطلاعات برجسته کننده نگرانی‌های فزاینده آمریکا از بابت قصد روسیه برای اجرای حمله، در جریان قرار دهد.
برخی از متحدان و تحلیلگران مردد بودند و همچنان خاطرات شکستهای اطلاعاتی گذشته مانند ادعای نادرست درباره مالکیت سلاح‌های کشتار جمعی از سوی صدام که برای توجیه حمله تحت رهبری آمریکا در سال 2003 به عراق مورد استناد قرار گرفت، در ذهنشان وجود داشت.
اواخر سال گذشته میلادی، فرانسه و آلمان گروهی از کشورهای اروپایی را که ظاهرا اسناد اطلاعات نظامی مشابه با اسناد آمریکا و انگلیس را مشاهده کرده اما کمتر نسبت به قریب الوقوع بودن حمله به اوکراین اطمینان داشتند رهبری کردند. در ناتو، آلمان در ابتدا استفاده از سیستمی را برای کمک به اوکراین در زمینه دستیابی به یک سری تجهیزات نظامی خاص مسدود کرد. فرانسه و آلمان همچنین ابتدا نگذاشتند ناتو یک سیستم برنامه‌ریزی زودهنگام برای بحران را در پاسخ به روند تقویت قوای نظامی روسیه به اجرا در آورد و بعدا در ماه دسامبر از موضعشان عقب نشینی کردند.
در روزهای اخیر رسانه‌های فرانسوی گزارش دادند، رئیس سازمان اطلاعات نظامی فرانسه که نتوانسته بود حمله روسیه را پیش بینی کند، از سمت خود برکنار شده است.
این برکناری اریک ویدو در حالی صورت گرفت که رهبران فرانسه به موشکافی درباره علت غافلگیر شدنشان از بابت جنگ اوکراین که به طرزی ویژه مایه شرمساری امانوئل ماکرون، رئیس جمهور فرانسه آن هم بعد از گفتگوهای مکرر او با پوتین پرداختند. برخی ویدو را یک سپر بلا تلقی کرده و متذکر این که برکناری او درست در آستانه انتخابات ریاست جمهوری ماه جاری میلادی در فرانسه در این ماه صورت گرفته، شده‌اند.
در ماه ژانویه، زمانی که روسیه نیروهای خود را در نزدیکی مرز اوکراین تجمیع کرد، وزارت خارجه انگلیس بیانیه‌ای صادر و ادعا کرد، پوتین می‌خواهد یک رژیم طرفدار مسکو را در اوکراین مستقر کند. انگلیس گفت که این ارزیابی اطلاعاتی خود را به دلیل وجود ""شرایطی استثنایی"" علنی می‌کند.
حمله روسیه در 24 فوریه تا حد زیادی مرددها را ساکت کرد و واکنشی متحد را از سوی ناتو به دنبال داشت. مقامات و تحلیلگران می‌گویند که بخشی از هدف اقدام آمریکا و انگلیس در منتشر کردن اطلاعاتشان تقویت اتحاد در غرب بوده است.
هم بایدن و هم بوریس جانسون، نخست وزیر انگلیس، تردید دارند که پوتین در موضعش درباره مذاکره کردن بر سر پایان دادن به جنگ جدی باشد و می‌خواهند حمایت نظامی و روحی غرب از اوکراین ادامه یابد.
اندازه گیری تأثیر اقدامات غربی‌ها در داخل روسیه دشوار است. مقام آمریکایی که با آسوشیتدپرس صحبت کرد گفت، کاخ سفید امیدوار است افشای اطلاعاتی مبنی بر اینکه پوتین اطلاعات نادرست دریافت می‌کند می‌تواند به این که رهبر روسیه در گزینه های خود در قبال اوکراین تجدید نظر کند کمک کند. اما این اعلانها همچنین می‌توانند خطر منزوی ساختن هر چه بیشتر پوتین را به همراه داشته یا اصرار او را بر هدفش برای بازگرداندن پرستیژ از دست رفته روسیه از زمان سقوط اتحاد جماهیر شوروی دوچندان کند.
گالئوتی گفت که سازمان های اطلاعاتی غربی احتمالا نمی‌دانند که تلاش‌های آنها چقدر بر پوتین تأثیر می‌گذارد.
                           ",https://www.asriran.com/003Ulv
833274,۱۴۰۱/۰۱/۱۴,بین الملل,تایمز: انگلیس، اوکراین را به موشک‌های ضدکشتی مجهز می‌کند,جانسون به دنبال تجهیز اوکراین به این موشک‌هاست، درست همانطور که آن‌ها را به تسلیحات ضدتانک مجهز کرد تا از ورود نیروهای روسیه به کی‌یف جلوگیری کنند.,"با تمرکز روسیه بر بنادر جنوب اوکراین، این کشور برای مقابل با حمله روسیه به موشک‌های ضد کشتی نیاز دارد و منابع ناشناس به روزنامه تایمز گفته‌اند که انگلیس قصد دارد این نیاز را برآورده کند.

به گزارش ایسنا، به نقل از خبرگزاری اسپوتنیک، بوریس جانسون، نخست‌وزیر انگلیس به وزرایش گفته است که می‌خواهد اوکراین را به موشک‌های ضدکشتی مجهز کند تا از تصرف بندر «اودسا» توسط نیروهای روسیه جلوگیری کند.
روزنامه تایمز به نقل از یک منبع ناشناس اعلام کرد که جانسون به دنبال تجهیز اوکراین به این موشک‌هاست، درست همانطور که آن‌ها را به تسلیحات ضدتانک مجهز کرد تا از ورود نیروهای روسیه به کی‌یف جلوگیری کنند.
به گفته این منبع ناشناس، انگلیس «پیش‌بینی می‌کرد که این ستون عظیم تانک‌ها با چشم‌انداز وسیع و مسطحی روبرو شده و کی‌یف ظرف مدت سه روز سقوط کند. موشک‌های ضدتانک هدایت‌شونده ساخت انگلیس (موسوم به NLAW) جلوی این اتفاق را گرفتند.»
این منبع تاکید کرد که «آن بخش از جنگ، هنوز تمام نشده است، اما (فعلا) متوقف شده است» و افزود که اکنون تمرکز نیروهای روسی بر جنوب اوکراین است.
او گفت: هدف بعدی اودسا است. روسیه با تانک به اودسا نمی‌رود، بلکه با کشتی می‌رود. کشتی را نمی‌شود با موشک‌های ضدتانک انگلیسی هدف گرفت، (پس) اوکراین چیزی می‌خواهد که بتواند کشتی‌ها را منهدم کند. نخست‌وزیر (جانسون) مشتاق است که در یافتن این سلاح به اوکراین کمک کند. شاید ما (انگلیس) همه چیزهایی که اوکراینی‌ها برای مرحله بعد می‌خواهند، نداشته باشیم، اما به هماهنگ‌کننده پیش‌فرض دیگر کشورها تبدیل شده‌ایم.
این اظهارات چند روز پس از آن مطرح می‌شود که ولودیمیر زلنسکی، رئیس‌جمهوری اوکراین خواستار موشک‌ها ضدکشتی از جمله موشک آمریکایی هارپون شد، موشکی که نیروی دریایی انگلیس از آن استفاده می‌کند.
                           ",https://www.asriran.com/003Ulu
833272,۱۴۰۱/۰۱/۱۴,اجتماعی ,"دریافت ""وام ازدواج"" آسان‌تر می‌شود",عدم اجرا یا تأخیر در پرداخت تسهیلات تخلف محسوب شده و در مراجع ذی صلاح قابل پیگیری است.,"معاون امور جوانان وزارت ورزش و جوانان با اشاره به ابلاغ بخشنامه اعطای تسهیلات قرض الحسنه ازدواج با وثایقی سهل‌تر از سوی بانک مرکزی به شبکه بانکی، گفت: دریافت وام ازدواج آسان‌تر می‌شود.
به گزارش ایسنا، وحید یامین‌پور در حساب توییتری خود نوشت: «دریافت وام ازدواج آسان‌تر می‌شود. بانک مرکزی بخشنامه اعطای تسهیلات قرض الحسنه ازدواج را با وثایقی سهل‌تر به شبکه بانکی ابلاغ کرد. بانکها مکلف‌اند مبتنی بر اعتبارسنجی متقاضیان، حداکثر با اخذ سفته از متقاضی و یا یک ضامن معتبر به پرداخت تسهیلات اقدام کنند.»
‏وی با بیان اینکه مسئولیت حسن اجرای حکم این بند به عهده بانک مرکزی و بانک‌های عامل و کلیه مدیران و کارکنان ذی ربط است، ادامه داد:« عدم اجرا یا تأخیر در پرداخت تسهیلات تخلف محسوب شده و در مراجع ذی صلاح قابل پیگیری است.»
یامین پور در پایان نوشت:« امیدوارم رئیس بانک مرکزی نظرات رو بخوانند و ببینند چطور عملکرد برخی بانکها باعث از دست رفتن اعتبار بخشنامه‌های بانک مرکزی و نظام بانکی ما شده است. سختگیری در نظارت بر بانکها در این فقره شاید اعتماد را بیشتر کند.»
دریافت «وام ازدواج» آسان‌تر می‌شود
به گزارش ایسنا، چهار روز قبل بانک مرکزی بر اساس بند ”الف“ تبصره ۱۶ قانون بودجه سال ۱۴۰۱ کل کشور، بخشنامه اعطای تسهیلات قرض الحسنه ازدواج را با وثایقی سهل تر به شبکه بانکی ابلاغ کرد.
بانک مرکزی مکلف است از محل صد در صد مانده سپرده های قرض‌الحسنه و ۵۰ درصد سپرده‌های قرض الحسنه جاری شبکه بانکی، تسهیلات موضوع این بند را با اولویت نخست از طریق بانک‌های عامل تأمین کند.
بانک‌ها مکلفند مبتنی بر اعتبارسنجی متقاضیان، حداکثر با اخذ سفته از متقاضی و یا یک ضامن معتبر به پرداخت تسهیلات اقدام کنند. مسئولیت حسن اجرای حکم این بند به عهده بانک مرکزی و بانک های عامل و کلیه مدیران و کارکنان ذی ربط است.
بر این اساس تسهیلات قرض الحسنه ازدواج برای هر یک از زوج هایی که تاریخ ازدواج آنها بعد از ۰۱‏/۰۱‏/۱۳۹۷ بوده است، ۱۲۰ میلیون تومان و برای زوج های زیر ۲۵ سال و زوجه های زیر ۲۳ سال ۱۵۰ میلیون تومان با دوره بازپرداخت ۱۰ ساله است.                           ",https://www.asriran.com/003Uls
833273,۱۴۰۱/۰۱/۱۴,اجتماعی ,سفر ۸.۵ میلیون زائر به مشهد,طی روزهای ۲۵ اسفندماه پارسال تا ۱۳ فروردین جاری بیش از سه میلیون و ۸۰۰ هزار نفر شب اقامت در خراسان رضوی ثبت شده است.,"معاون هماهنگی و مدیریت امور زائرین استانداری خراسان رضوی گفت: بیش از ۸ میلیون و ۵۰۰ هزار زائر و مسافر از روز مبعث حضرت رسول اکرم(ص) تا پایان ۱۳ فروردین‌ماه امسال به مشهد وارد شده‌اند.
حجت الاسلام حجت گنابادی‌نژاد روز یکشنبه در گفت وگو خبرنگار ایرنا افزود: از ۱۰ اسفندماه پارسال همزمان با مبعث رسول اکرم (ص) حضور زائران و عاشقان زیارت امام رضا( ع) در مشهد مقدس را شاهد هستیم و نکته قابل توجه این است که طی روزهای ۱۲و ۱۳ فروردین جاری میزان خروجی مسافر بیش از ۳۰۰ هزار نفر اعلام شده است.
وی با بیان اینکه بیشترین میزان خروج مسافر از مشهد طی روزهای دهم و یازدهم فروردین‌ماه گزارش شده است، افزود: در روزهای مذکور، روزانه بیش از ۵۰۰ هزار نفر خروجی مسافر ثبت شده است.
معاون هماهنگی امور زیارت استانداری خراسان رضوی ادامه داد: به همت کمیته حمل و نقل ستاد تسهیلات خدمات سفر استان و معاون هماهنگی عمرانی استانداری تمهیدات مطلوب برای بازگشت مسافران فراهم شد.
خراسان رضوی برای نوروز ۱۴۰۱ با بیش از ۴۷۰ هزار نفر شب ظرفیت، آماده میزبانی از مسافران بوده است.
طی روزهای ۲۵ اسفندماه پارسال تا ۱۳ فروردین جاری بیش از سه میلیون و ۸۰۰ هزار نفر شب اقامت در خراسان رضوی ثبت شده است.
                           ",https://www.asriran.com/003Ult
833271,۱۴۰۱/۰۱/۱۴,علمی,"۳ ابزار دیگر تلسکوپ ""جیمز وب"" تراز شد",با اتمام تراز این ابزار، تیم وب می‌توانند به کالیبره کردن تجهیزات و آماده کردن آن‌ها برای آغاز عملیات‌های علمی در تابستان سال جاری بپردازند.,"فرآیند طولانی‌مدت آماده‌سازی تلسکوپ فضایی جیمزوب برای آغاز جمع‌آوری داده‌های علمی ادامه دارد و اکنون تیم وب به یک هدف دیگر دست یافته‌اند و آن تراز سه ابزار از چهار ابزار وب است.

به گزارش ایسنا و به نقل از دیجیتال‌ترندز، در فرآیند تراز ابزارها، ‌مجموعه‌ای از تنظیمات بسیار دقیق و کوچک انجام می‌گیرد تا اطمینان حاصل شود که آنها در موقعیت درست برای دریافت نور از آینه بزرگ اصلی تلسکوپ قرار دارند.
چند هفته قبل آینه‌های این تلسکوپ به همراه دوربین اصلی آن که دوربین مادون قرمز نزدیک(NIRCam) نام دارد، تراز شدند و اکنون سایر ابزارهای آن به روشی مشابه تراز می‌شوند.
سه ابزار مادون قرمز نزدیک تلسکوپ وب که شامل طیف‌نگار بدون شکاف(NIRISS)، طیف‌نگار مادون قرمز نزدیک(NIRSpec) و دوربین مادون قرمز نزدیک است و همچنین حسگرهای راهنمای آن که شامل حسگر نازک‌بین راهنما(FGS) می‌شود همگی با آینه‌های آن تراز شده‌اند و تنها یک ابزار مادون قرمز میانی باقی(MIRI) مانده است. تراز این ابزار زمان بیشتری می‌برد زیرا از حسگرهای متفاوت دیگری استفاده می‌کند که باید تا دمایی بسیار پایین سرد شوند و به دمای تنها هفت درجه کلوین برسند. ابزار مادون قرمز میانی همچنان در فرآیند خنک شدن برای رسیدن به دمای عملیاتی خود قرار دارد و زمانی که به این نقطه برسد می‌تواند مانند سایز ابزار تراز شدن را آغاز کند.
این تیم قصد داشتند که تنظیمات آینه ثانویه تلسکوپ را نیز در طول فرآیند تراز این سه ابزار که فاز شش نام داشت به انجام برسانند با این وجود مشخص شد که تراز آن‌ها به قدری دقیق بوده که نیازی به انجام این کار نیست بنابراین می‌توان تا سرد شدن کامل ابزار مادون قرمز میانی منتظر ماند و پس از آن آخرین تنظیمات را بر آینه ثانویه در فاز هفتم به انجام رساند.
""چاندا واکر""(Chanda Walker) دانشمند کنترل وب در پستی در بلاگ ناسا گفت: مانند یک قاعده کلی، فرآیند راه‌اندازی با اصلاحات بزرگ‌تر آغاز می‌شود و به اصلاحات جزئی‌تر می‌رسد. با این وجود اصلاحات بزرگ آِینه ثانویه به قدری موفقیت آمیز بودند که نیازی به اصلاحات جزئی‌ در فاز شش نبود.
این موفقیت به دلیل برنامه‌ریزی چندین ساله و کار تیمی عالی به دست آمده است.
با خنک شدن  ابزار مادون قرمز، هر چهار ابزار وب تراز می‌شوند و پس از آن یک فرآیند تراز چندابزاری دیگر برای لحاظ کردن تنظیمات کوچک نهایی نیاز خواهد بود.
با اتمام تراز این ابزار، تیم وب می‌توانند به کالیبره کردن تجهیزات و آماده کردن آن‌ها برای آغاز عملیات‌های علمی در تابستان سال جاری بپردازند.
                           ",https://www.asriran.com/003Ulr
833270,۱۴۰۱/۰۱/۱۴,ورزشی,بازی تراکتور و مس با حضور اسکوچیچ برگزار می‌شود,دیدار ۲ تیم تراکتور و مس رفسنجان از هفته بیست و چهارم مسابقات لیگ برتر فوتبال، امروز از ساعت ۲۰ و ۳۰ دقیقه در ورزشگاه یادگار امام (ره) برگزار خواهد شد.,"اسکوچیچ سرمربی تیم ملی فوتبال کشورمان برای تماشای بازی تراکتور و مس از هفته بیست و چهارم لیگ برتر به تبریز سفر می‌کند.
 
به گزارش ایرنا، ""دراگان اسکوچیچ"" سرمربی تیم ملی فوتبال عصر امروز یکشنبه چهاردهمین فروردین به تبریز سفر خواهد کرد تا بازی ۲ تیم تراکتور و مس را از نزدیک تماشا کند.
 
دیدار ۲ تیم تراکتور و مس رفسنجان از هفته بیست و چهارم مسابقات لیگ برتر فوتبال، امروز از ساعت ۲۰ و ۳۰ دقیقه در ورزشگاه یادگار امام (ره) برگزار خواهد شد.
 
تیم تراکتور با ۱۷ امتیاز در رده سیزدهم جدول و تیم مس با ۳۵ امتیاز در رده پنجم جدول لیگ برتر فوتبال جای دارند.                            ",https://www.asriran.com/003Ulq
833265,۱۴۰۱/۰۱/۱۴,فناوری و IT,فالکون تبدیل به متفاوت ترین هواپیمای جهان می شود! (+فیلم و عکس),در قسمت عقب هواپیمای خورشیدی فالکون سولار هیچ سکان، بال عقب یا تثبیت کننده عمودی دیده نمی شود. از این رو، امیدواریم در حال نگاه به فناوری پیشرفته ای باشیم که امکان چرخش بی نیاز از قسمت های کلیدی فعلی در هر ماشین پرنده را ممکن می سازد.,"عصر ایران - جهان به تدریج به سمت استفاده از روش ها و گزینه های دوستدار محیط زیست حرکت می کند، و حمل و نقل یکی از صنایع مهمی است که باید خود را با این شرایط سازگار کند. هواپیماهایی که از انرژی خورشیدی نیرو می گیرند یکی از گزینه هایی هستند که در این زمینه مورد توجه قرار گرفته و برخی طرح های مفهومی نگاهی به آینده سفر هوایی داشته اند.
  

    کد ویدیو  دانلود    فیلم اصلی          
هواپیماهای خورشیدی سولار ایمپالس که توسط شرکت هوافضای آمریکایی-اسپانیایی اسکای‌دوئلر اِرو معرفی شدند، چشم اندازی از این که ماشین های پرنده بدون وابستگی به مخزن سوخت یا نیاز به سوختگیری روی زمین چه توانایی هایی دارند را به ما ارائه کرده اند.

بکارگیری هواپیماهای خورشیدی در پروازهای بین قاره ای و طولانی مدت فرصت هایی برای محقق شدن پروازهای کاملا پایدار ایجاد می کند. در همین راستا، شرکت طراحی صنعتی لاسکی دیزاین با معرفی طرح مفهومی ""فالکون سولار"" (فالکن سولار) رویای پروازهای هواپیماهای تجاری و خصوصی بدون انتشار گازهای گلخانه ای را دنبال می کند.
هواپیمای مفهومی فالکون سولار را می توان به نوعی شبیه به خودرو تسلا مدل اس دنیای هواپیماهایی که از انرژی تجدیدپذیر نیرو می گیرند، در نظر گرفت که با بال هایی پهناور در آسمان پرواز می کند. این طرح مفهومی قواعد پذیرفته شده طراحی هواپیما را با ارائه مجموعه ای پیشرفته از بال ها به شکل منحنی، به چالش کشیده است. اندازه بزرگ و شکل بال ها در برابر نسبت کلی بدنه این هواپیمای خورشیدی جلب توجه می کند. طراحی هواپیما با الهام از پرنده شکاری قوش صورت گرفته و شکل آن می تواند به تامین نیروی بالابر بیشتر کمک کند.
در قسمت عقب هواپیمای خورشیدی فالکون سولار هیچ سکان، بال عقب یا تثبیت کننده عمودی دیده نمی شود. از این رو، امیدواریم در حال نگاه به فناوری پیشرفته ای باشیم که امکان چرخش بی نیاز از قسمت های کلیدی فعلی در هر ماشین پرنده را ممکن می سازد. مجموعه ای از پنل های خورشیدی در سراسر طول بال ها جای گرفته اند که باید قادر به تولید انرژی کافی هنگام پرواز فالکون سولار در آسمان باشند.
در حال حاضر، کابین هواپیمای فالکون سولار نسبتا جمع و جور به نظر می رسد و هنوز مشخص نیست فضای کافی برای جابجایی مسافران وجود دارد یا خیر. این هواپیما را می توان بیشتر شبیه به یک قایق تفریحی لوکس پرنده در نظر گرفت که می تواند در آینده نزدیک توجه افراد ثروتمند را به سوی خود جلب کند.
                                                                                                   ",https://www.asriran.com/003Ull
833268,۱۴۰۱/۰۱/۱۴,ورزشی,شوخی ۴ ستاره فوتبال دنیا با علی دایی در پشت صحنه قرعه کشی جام جهانی (فیلم),شوخی ماتئوس، کافو، کیهیل و اوکوچا با علی دایی در پشت صحنه قرعه کشی جام جهانی را ببینید .,کد ویدیو  دانلود    فیلم اصلی                                     ,https://www.asriran.com/003Ulo
833246,۱۴۰۱/۰۱/۱۴,فرهنگی/هنری,نامناسب بودن فیلم‌های نوروزی/ اکران افطار تا سحر اجرا می‌شود؟,یکی از دلایل اکران ضعیف نوروز به میزان سفرها در تعطیلات نوروز هم ربط داده می‌شود و شاید مردم با پایان تعطیلات، علاقه داشته باشند به تماشای فیلم‌های سینمایی بنشینند و بتوانند در اکران ماه رمضان این فرصت را پیدا کنند، اما این موضوع هم به شرط اطلاع‌رسانی خوب، صدا و سیما اتفاق می‌افتد.,"رئیس انجمن سینماداران گفت: اکران نوروزی ضعیفی را پشت سرگذاشتیم که عمده‌ترین دلیل آن، فیلم‌های انتخاب شده بودند بنابراین باید برای اکران عید فطر، فیلم‌های بهتری روی پرده بروند.

محمدقاصد اشرفی در گفت‌وگویی با ایسنا ارزیابی خود از اکران نوروزی که تعداد مخاطبانش به 900 هزار نفر هم نرسیده را اینطور تشریح کرد: آنچه من از پیگیری و گفت‌وگو با تماشاگران در سالن‌ سینما درک کردم این بود که اکران بسیار ضعیفی داشتیم و برخلاف صحبت‌های برخی دوستان و همکاران درباره گرانی بلیت، معتقدم اصلاً چنین عاملی در اکران ضعیف نوروز دخیل نبود، چرا که تماشاگران پس از دیدن بعضی فیلم‌ها با نارضایتی از سالن بیرون می‌آمدند و  آنچه از فیلم انتظار داشتند حاصل نمی‌شد. در واقع حتی فیلم‌هایی که با عنوان کمدی معرفی می‌شدند هم نتوانستند خیلی مخاطب را راضی کنند.
او درباره پیش‌بینی‌ خود از اکران عید فطر گفت: برای آن مقطع باید تصمیم دیگری گرفته شود. در اکران نوروز تجربه کردیم که اگر فیلم خوب بویژه کمدی خوب داشتیم ، نتیجه اکران نوروزی بهتر می‌شد چون این فیلم‌ها مناسب اکران در نوروز نبودند. ما برای تئاترهای آزاد مراجعه‌کننده خوبی داشتیم و اگر فیلم‌های مناسبی با این تعطیلات انتخاب می‌شدند می‌توانستیم نوروز خوبی را در سینماها تجربه کنیم که متاسفانه از دست رفت و حالا باید رایزنی شود تا تصمیم درستی برای اکران عید فطر بگیریم. 
اشرفی در پاسخ به اینکه آیا طرح ویژه ماه رمضان از افطار تا سحر در سینماها اجرا می‌شود؟ بیان کرد: در این‌ مورد درخواستی نداشتیم و تصمیمی گرفته نشده است. باید در شورای صنفی نمایش مسئله مطرح شود و فکر می‌کنم اگر به این نتیجه برسیم که چنین درخواستی را مطرح کنیم، درصورت تبلیغ خوب، به نتیجه آن می‌توان امیدوار بود.
او یاداور شد: یکی از دلایل اکران ضعیف نوروز به میزان سفرها در تعطیلات نوروز هم ربط داده می‌شود و شاید مردم با پایان تعطیلات، علاقه داشته باشند به تماشای فیلم‌های سینمایی بنشینند و بتوانند در اکران ماه رمضان این فرصت را پیدا کنند، اما این موضوع هم به شرط اطلاع‌رسانی خوب، صدا و سیما اتفاق می‌افتد.
مجموع آمار فروش فیلم‌های اکران نوروزی بر اساس اطلاعاتی که در سامانه مدیریت فروش و اکران سینما (سمفا) تا ساعت پایانی روز ۱۳ فروردین درج شده، ۳۳ میلیارد و ۴۱۰ میلیون تومان با ۸۷۳ هزار و ۲۵۷ نفر تماشاگر است.
                           ",https://www.asriran.com/003UlS
833245,۱۴۰۱/۰۱/۱۴,علمی,حسگر جدیدی که کووید-۱۹ را به سرعت تشخیص می‌دهد,ماده حسگر را می‌توان روی هر نوع سطحی قرار داد؛ از دستگیره در و ورودی ساختمان گرفته تا ماسک و منسوجات.,"پژوهشگران ""دانشگاه جانز هاپکینز""، نوعی حسگر ابداع کرده‌اند که می‌تواند کووید-۱۹ را سریع‌تر و دقیق‌تر از آزمایش‌های کنونی تشخیص دهد.

به گزارش ایسنا و به نقل از نانومگزین، شاید یک حسگر تشخیص کووید-۱۹ که در ""دانشگاه جانز هاپکینز""(JHU) ابداع شده است، بتواند با افزایش دقت و سرعت تشخیص، روند آزمایش این بیماری را متحول کند.
پژوهشگران در این پروژه، حسگر جدیدی را ابداع کرده‌اند که به آماده‌سازی نمونه نیازی ندارد و کمترین میزان تجربه را می‌طلبد. این حسگر با داشتن چنین قابلیت‌هایی، مزیتی قابل توجه نسبت به روش‌های کنونی آزمایش به ویژه آزمایش‌های گسترده دارد.
""ایشان برمان""(Ishan Barman)، استادیار مهندسی مکانیک دانشگاه جانز هاپکینز و از پژوهشگران این پروژه گفت: این روش، به سادگی ریختن یک قطره بزاق روی دستگاه و گرفتن نتیجه منفی یا مثبت است. نکته کلیدی این است که این روش، به تغییرات شیمیایی مانند برچسب‌گذاری مولکولی یا عملکردی‌سازی پادتن نیازی ندارد. این بدان معناست که این حسگر را در نهایت می‌توان در دستگاه‌های پوشیدنی استفاده کرد.
وی افزود: این فناوری جدید می‌تواند محدودیت‌های مربوط به آزمایش‌های کنونی کووید-۱۹ را برطرف کند اما هنوز در بازار موجود نیست.
آزمایش‌ ""واکنش زنجیره‌ای پلیمراز""(PCR)، بسیار دقیق است اما به روند پیچیده آماده‌سازی نمونه نیاز دارد و آماده شدن نتایج آن در آزمایشگاه، چند ساعت تا چند روز زمان می‌برد. به عبارت دیگر، آزمایش‌های سریعی که وجود آنتی‌ژن‌ها را بررسی می‌کنند، موفقیت کمتری را در تشخیص زودهنگام عفونت‌های ابتدایی و بدون علامت نشان می‌دهند و ممکن است با نتایج اشتباه همراه باشند.
حسگر جدید پژوهشگران دانشگاه جانز هاپکینز، حساسیت آزمایش PCR و سرعت آزمایش آنتی‌ژن را دارد. این حسگر طی آزمایش ابتدایی، ۹۲ درصد دقت را برای تشخیص کروناویروس در نمونه‌های بزاق نشان داد و نتایج آن با نتایج آزمایش PCR قابل مقایسه بود. همچنین این حسگر، موفقیت قابل توجهی را در تشخیص سریع ویروس‌های دیگر از جمله  ""ویروس آنفلوانزای A زیرگروه H1N1"" و ""زیکا""(Zika) نشان داد.
این حسگر بر فناوری‌های ""طرح‌نگار چاپی""(Nanoimprint lithography)، ""بیناب‌نمایی ارتقایافته سطحی رامان""(SERS) و یادگیری ماشینی مبتنی است. از این حسگر می‌توان برای آزمایش انبوه در قالب تراشه‌های یک‌ بار مصرف و روی سطوح سفت یا انعطاف‌پذیر استفاده کرد.
کلید موفقیت این روش، فناوری موسوم به ""FEMIA"" است که در آزمایشگاه ""دیوید گراسیاس""(David Gracias)، استاد مهندسی شیمی و بیومولکولی دانشگاه جانز هاپکینز توسعه یافته است. در این روش، نمونه بزاق روی ماده قرار می‌گیرد و با کمک روش بیناب‌نمایی ارتقایافته سطحی رامان که از نور لیزر برای بررسی نحوه ارتعاش مولکول‌های نمونه مورد بررسی استفاده می‌کند، تجزیه و تحلیل می‌شود.
از آنجا که فناوری نانوساختاربندی‌شده FEMIA، سیگنال رامان ویروس را به میزان قابل توجهی تقویت می‌کند، این سیستم می‌تواند حضور ویروس را به سرعت تشخیص دهد؛ حتی اگر تنها اثرات کمی در نمونه وجود داشته باشد. یکی دیگر از نوآوری‌های مهم این سیستم، استفاده از الگوریتم‌های پیشرفته یادگیری ماشینی برای شناسایی نشانه‌های بسیار کوچک در داده‌های طیف‌سنجی است که به پژوهشگران امکان می‌دهد تا وجود ویروس و تراکم آن را دقیقا مشخص کنند.
""دبادریتا پاریا""(Debadrita Paria)، پژوهشگر ارشد این پروژه گفت: تشخیص نوری بدون برچسب همراه با یادگیری ماشینی، به ما امکان می‌دهد تا یک پلتفرم واحد داشته باشیم که می‌تواند طیف وسیعی از ویروس‌ها را با حساسیت و گزینش‌پذیری بیشتر و بسیار سریع آزمایش کند.
ماده حسگر را می‌توان روی هر نوع سطحی قرار داد؛ از دستگیره در و ورودی ساختمان گرفته تا ماسک و منسوجات.
گراسیاس گفت: با استفاده از این فناوری نانو، به تولید حسگرهای بسیار دقیق، قابل تنظیم و مقیاس‌پذیر برای تشخیص کووید-۱۹ دست یافته‌ایم که هم سفت و هم انعطاف‌پذیر هستند و نه تنها برای استفاده روی حسگرهای زیستی مبتنی بر تراشه، بلکه برای ابزارهای پوشیدنی نیز مهم به شمار می‌روند.
وی افزود: شاید این حسگر را بتوان در یک دستگاه دستی و به منظور تشخیص سریع در مکان‌های شلوغ مانند فرودگاه‌ها یا استادیوم‌ها به کار برد.
بارمان گفت: پلتفرم ما از پاندمی کنونی کووید-۱۹ فراتر می‌رود. ما می‌توانیم از آن برای تشخیص ویروس‌های متفاوت استفاده کنیم؛ به عنوان نمونه می‌توانیم آن را برای تفکیک کردن کروناویروس از ویروس آنفلوانزای A زیرگروه H۱N۱ به کار ببریم. این یک معضل بزرگ است که با استفاده از آزمایش‌های سریع کنونی قابل تشخیص نیست.
این گروه پژوهشی به ادامه بررسی خود مشغول هستند تا کاربرد این فناوری را با استفاده از نمونه‌های گوناگون گسترش دهند.
این پژوهش، در مجله ""Nano Letters"" به چاپ رسید.
                           ",https://www.asriran.com/003UlR
833249,۱۴۰۱/۰۱/۱۴,عمومی,احداث ۵ پارک ویژه بانوان در تهران,در گذشته ۵ بوستان ویژه بانوان به صورت بزرگ مقیاس داشتیم که دو پارک در همین مقایس اضافه شد و ۵ پارک دیگر در دوره جدید اضافه خواهد شد که مجموعا ۱۲ پارک بزرگ مقیاس در تهران برای بانوان ارائه خدمات خواهند داشت.,"شهردار تهران از احداث پنج بوستان جدید ویژه بانوان در شهر تهران خبر داد.

به گزارش ایسنا، علیرضا زاکانی در جلسه امروز یکشنبه شورای شهر تهران در پاسخ به سوالات و نظرات اعضای شورای اسلامی شهر تهران در خصوص توسعه کاشت درختان مثمر در شهر تهران، گفت: یکی از اقداماتی که سال گذشته انجام دادیم توسعه ۱۲۵۰ هکتاری فضای سبز بود که در ۱۰ نقطه  این کار انجام شد و توسط رئیس جمهور به بهره برداری رسید عمده درختانی که در توسعه این فضای سبز کاشته شد درختان مثمر بود. همچنین برای روز درخت کاری در تهران برای مدارس و مساجد و خانه ها درخت توزیع شد که عمده این درختان نیز درختان مثمر بودند.
وی افزود: شورای شهر تهران در دوره گذشته جریمه قطع درختان آنقدر بالا برده که دیگر کسی جرئت نمی کند درخت بکارد کسی که می خواهد کاشت درخت انجام دهد احساس می کند این درخت بلای جان خود او خواهد شد لذا از دوستان شهرسازی می خواهیم لایحه ای به شورا بیاورند که این موضوع به صورت منطقی تعدیل شود.
وی در پاسخ به سوال یکی از اعضای شورا در خصوص مجموعه ایوان ری گفت: این مجموعه یکی از اولویتهای شهرداری تهران است که به صورت فوری پیگیری خواهد شد علاوه بر آن برای شهر ری کارخانه سیمان ری نیز به مساحت ۲۰ هزار متر مربع آماده سازی شده که بزودی تحت عنوان کارخانه نوآوری به بهره برداری می رسد و در حوزه نوآوری گام موثری قلمداد خواهد شد و رونق جدی ری را به همراه خواهد داشت.
شهردار تهران درخصوص بوستانهای مادر و کودک نیز گفت: در هر محله ای یک بوستان و  یا بخشی از بوستان محله ای برای موضوع مادر و کودک اختصاص پیدا خواهد کرد. تا پیش از این ۲۷ بوستان در این حوزه مناسب سازی شدند و تلاش خواهد شد خدمات بهتری ارائه شود در حقیقت در مورد ارائه خدمات به مادران و کودکان علاوه بر بوستانهای بزرگ مقیاسی که برای بانوان ساخته شده بخش مادر  و کودک در بوستانهای محله ای در نظر گرفته خواهد شد.
وی تاکید کرد: در گذشته ۵ بوستان ویژه بانوان به صورت بزرگ مقیاس داشتیم که دو پارک در همین مقایس اضافه شد و ۵ پارک دیگر در دوره جدید اضافه خواهد شد که مجموعا ۱۲ پارک بزرگ مقیاس در تهران برای بانوان ارائه خدمات خواهند داشت.
وی در خصوص فعالیتهای اجتماعی در حوزه قرارگاه اجتماعی نیز گفت: در برنامه توسعه ششم شهرداری ها مکلف شدند در خصوص موضوع معتادان متجاهر باری را برعهده بگیرند علاوه براین در دوره های قبل شورا نیز سه بار این موضوع مصوب شده است یعنی در سال های ۹۵،۹۶ و ۹۸ مصوبه ای وجود دارد که جمع آوری معتادان متجاهر را متوجه شهرداری تهران نیز می داند علاوه بر این در فرمایشات مقام معظم رهبری شهرداری مکلف است در این مسیر حرکت کند. برهمین اساس یک بازده چهار ساله در نظر گرفته شده است تا این کار انجام شود .
به گفته زاکانی، متاسفانه در برخی موارد معتادان متجاهر ۳۰ بار جمع آوری شده و بار دیگر به این چرخه بازگشته اند لذا این کار باید به صورت مستمر انجام شود و همه دستگاههای مرتبط در آن درگیر باشند. بی تردید شهرداری به  تنهایی نمی تواند این کار را انجام دهد و همه با همکاری باید پرونده این موضوع را ببندند.
مدت زمان نگهداری افراد در کمپ ها حداقل ۶ ماه است که تا یک سال براساس قاعده ای که تعیین شده افزایش پیدا می کند برای فردای معتادان متجاهر نیز نرمی وجود دارد که توسط ستاد مبارزه با مواد مخدر به شهرداری پرداخت می شود. بی تردید اگر بودجه ای برای این موضوع اختصاص پیدا کند به اطلاع شورا می رسد.
شهردار تهران در بخش دیگری از صحبتهای خود به موضوع ساعت اجرای طرح  ترافیک که توسط نرجس سلیمانی تذکر داده شد  اشاره کرد و افزود: تا پیش از کرونا ساعت اجرای طرح ترافیک از ۶:۳۰ تا هفت شب بود که با توجه به معضل ترافیک مقرر است اعداد و ارقام در شورای ترافیک مطرح و در یک کار جمعی مورد بررسی و تصمیم گیری قرار گیرد در مورد آلودگی هوا نیز ۲۳ دستگاه درگیرند اما معاون اول رئیس جمهور چندین جلسه برگزار کرده و پیگیری این کار در دستور کار است بی تردید همه دستگاهها در این حوزه باید مشارکت داشته باشند.
وی در خصوص بودجه سال ۱۴۰۰ شهرداری تهران نیز گفت: بودجه تعیین شده غیر کارشناسی بود که در اصلاحیه از ۴۸ هزار و ۴۰۰ میلیون تومان به ۳۷ هزار و ۷۰۰ میلیارد تومان رسید در شش ماه نخست تنها ۱۳ هزار و ۱۰۰ میلیارد تومان محقق شده بود که در نهایت در پایان سال ۳۵ هزار میلیارد تومان محقق شد یعنی برای اولین بار بالای ۹۰ درصد بودجه محقق شد در حالی که در سالهای گذشته به صورت میانگین ۷۰ تا ۸۰ درصد بودجه محقق می شد.
وی در خصوص قرارگاه مسکن شهرداری تهران نیز گفت: در این حوزه محور سازهایمان نوسازی است تا از همه ظرفیتها برای تحقق مسکن استاعت پذیر استفاده کند در این راستا تفاهم نامه های مختلفی با مسوولان کشور به امضا رسید تفاهم نامه ای نیز با موضوع آب و برق و موضوعات پیرامونی با وزیر نیرو در حال انجام است که با تحقق آن گشایش های جدی برای تهران به همراه دارد از جمله اینکه تعویض ۳۶۰ هزار چراغ تهران ظرف دو سال انجام خواهد شد که علاوه بر کاهش انرژی نور دهی بیشتری نیز خواهد داشت.
از سوی دیگر ۲۲ منطقه شهرداری نیز مکلف شدند ظرفیتهای خود را احصا و فعالانه در موضوع مسکن با محوریت نوسازی بافتهای فرسوده وارد شوند. در حقیقت ما زمین و تسهیلات را دنبال می کنیم دیگران می سازند و ما قدر و سهم خود را برداشت می کنیم.
وی ادامه داد: در خصوص گود درویشی که آخرین گود تهران است با ۸۰۰ واحد مسکن این گود جمع می شود و خود گود به یکی از سرانه های هفت گانه تبدیل خواهد شد.
شهردار تهران در پاسخ به تذکر دیگری در خصوص فاضلاب مناطق ۱۸ و ۱۹ گفت: بدترین منطقه در حوزه فاضلاب منطقه ۲۲ ما است که تفاهم کردیم ۴ تصفیه خانه را با وزارت نیرو ظرف دو سال به پیش ببریم.
وی در خصوص ارائه خدمات به مسافرین نوروزی در سال جاری نیز گفت: امسال تهران به مقصد گردشگری تبدیل شد و پذیرای بیشترین گردشگران بود به شکلی که اراضی عباس آباد ۲ میلیون و ۵۰۰ بازدید کننده داشت و برج میلاد نیز پیک جمعیتی را پذیرایی کرد. و خوشبختانه خدمات خوبی به بازدیدکنندگان ارائه شد.
وی در خصوص تذکر یکی دیگر از اعضای شورا در خصوص گود برج میلاد گفت: مقرر شده که بازطراحی در خصوص این گود انجام شود که امیدواریم طرح نهایی هرچه سریعتر ارائه شود.
وی در خصوص هزینه های شهرداری تهران در موضوع جمع آوری معتادان متجاهر نیز گفت: اگر مجموعه مرکز شفق به ما تحویل داده شود بهره مندی شهرداری از ماده ۱۶ نیز محقق خواهد شد.
در مورد موضوع خاورشهر نیز  افرادی که زخم های باز دارند و افرادی که کور سنی دارند و بخشی از انها معتاد نبودند در این مرکز مستقر شده بودند که بخشی از انها به بهزیستی منتقل شدند و علوم پزشکی نیز تیم های به آنجا فرستاد و افرادی که زخم باز دارند و نیاز به جراحی داشتند به بیمارستان امام خمینی منتقل شدند بی تردید رسیدگی به پرسنل این مجموعه در دستور کار قرار گرفته است.
شهردار تهران از دستور برای اختصاص فایناس برای خرید ۶۳۰ دستگاه واگن مترو و ۹۰۰ دستگاه اتوبوس که ۸۰ درصد تامین مالی انها برعهده گرفته قدرانی کردو گفت: باید از مجلس نیز برای بودجه و مرتفع کردن دغدغه های بودجه شهرداری ها قدردانی کنیم.
به گزارش ایسنا پرویز سروری نیز پس از صحبتهای زاکانی شهردار تهران گفت: موضوعات مهمی مطرح شد که باید هریک از انها به صورت کارشناسی مورد بررسی قرار گیرد امروز جلسه هم اندیشی داشتیم اما برخی از سوالات و تذکرات باقی مانده لذا هفته آینده جلسه دیگری برگزار خواهد شد تا موضوعات به صورت دقیق و کارشناسی مورد بررسی قرار گیرد و اعضا پیشنهادات و نقطه نظرات خود را مطرح کنند.
                           ",https://www.asriran.com/003UlV
833267,۱۴۰۱/۰۱/۱۴,فرهنگی/هنری,واکنش چیستا یثربی به بیانیه زنان سینماگر: آن موقع به من گفتید خفه شو! / شما صیغه شدید! معشوقه ی یکروزه شدید! جایزه فجر گرفتید,فقط خدا به شما رحم کند با آن سکوت عمدی تان! مشارکت در ظلم ، یا انکار آن ؛ خودِ ظلم است.,"چیستا یثربی نویسنده و کارگردان تئاتر و سینما در واکنش به بیانیه زنان سینماگر ایرانی در اعتراض به خشونت و آزارگری و اعمال قدرت بر زنان در محیط سینما در صفحه شخصی خود متنی را منتشر کرد. در این متن آمده است:
«یک مشت دروغگوی ترسوی موقعیت طلب؛ چطور اکنون، جرات پیدا کرده‌اید ولی آن موقع به من گفتید: خفه شو!و آن مرحومه خانه سینما گفت: حرف بزنی؛ خودم ساکتت می‌کنم!پانزده سال با وحشت، پنیک و استرس؛ زندگی کردم.و شما صیغه شدید!معشوقه یک‌روزه و یک‌ساعته شدید!جایزه فجر گرفتیدبه عنوان خانم باوقار، متین و خوش حجاب سینما از شما یاد شد!روحتان و جسمتان را فروختید و مرا مجنون جلوه دادید و پولدار شدید!پانزده سال در وحشت، زیستم. با‌ ocd حاد.فرزندم را بزرگ کردم، و همکاران روانپزشکم با دارو و صحبت؛ کمکم کردند که فراموش کنم و به زندگی برگردم.اما کدام زندگی؟همه؛ همه چیز را میدانندحالا بیانیه می‌دهید و لیدر و رهبر جنبش خشونت علیه زنان هم شده‌اید؟شما که اول از همه؛مرا بایکوت و تهدید کردید خانم‌ها!پیش کسوتتان فرمود : ساکت شو چیستا ! در هر صنفی پیش میاید. برای ما هم پیش آمده، جایی نگفتیم و رشد کردیم. من اما خفه نشدم!نوشتم... رمان، نمایشنامه، فیلمنامه، مصاحبه کردم و شما ویرانم کردید!همه جا، رد پای این وحشت بود.فکر کردید حرفهایتان یادم رفته است؟مگر پانزده سال پیش به من نگفتید:چیستا خفه شو!در هر شغلی پیش میاید.ممنوع الکارت می‌کند!او وصل است. قدرت دارد تو نه !من یکجا گفتم. مصاحبه کردم و جواب دادم.بعد در اوج ناباوری ؛ ممنوع الکار شدم!و شما فیلم ساختید؛ فیلم بازی کردید؛جایزه فجر گرفتید!به عنوان خانم‌های با وقار و متین سینما از شما یاد شددر حالی که صیغه بودید!
تن فروشی؛ روح فروشی؛ و بایکوت یک زن تنهای مظلوم که بخاطر بی پناهی و آینده فرزندش؛ مجبور به سکوت شد و پنیک تنفسی گرفت!من یک بار مُرده ام.مُرده دیگر از هیچ چیز نمیترسد!فراموش نکنید!پانزده سال با وحشت، پنیک؛ ممنوع الکاری و فشار مالی و روحی زندگی کردم.یک تنه با همه ی آنها که وصل بودند جنگیدم؛اما جسم و روحم را نفروختم! از شرفم دفاع کردم.فقط خدا به شما رحم کند با آن سکوت عمدی تان!مشارکت در ظلم ، یا انکار آن ؛ خودِ ظلم است.شما که می‌دانید؛ همه شریک جرمید.میخندمفقط به شما باید خندید!تاریخ به شما رحم کند...»
                            ",https://www.asriran.com/003Uln
833266,۱۴۰۱/۰۱/۱۴,اجتماعی ,رمضان، ماه رحمت یا ماه تهدید؟,بهتر است مسوولان عادت تهدید به داغ و درفش در ابتدای ماه مبارک رمضان را کنار بگذارند و اجازه بدهند آداب و رسوم و هنجارهای مردمی این ماه، مردمی بماند.,"عصرایران؛ رضا غبیشاوی - چند سالی است که ماه رمضان در ایران و برخلاف دیگر کشورهای اسلامی، با تهدید و هشدار شروع می شود.
در حالی که آغاز رمضان در سایر کشورهای اسلامی نوید بخش ماه عبادت و آرامش و همزمان، مناسبت شادی بخش و هیجان انگیز است اما در ایران، مقامات مسوولان به صف می شوند تا به مردم تهدید و هشدار دهند و بدیهیات ماه رمضان را به بدترین شیوه ممکن برای مردم مسلمان تکرار کنند.
 
مسوولان ایران ضمن تکرار بدیهیات ماه رمضان، درباره هر گونه نقض مقررات روزه داری این ماه خط و نشان می کشند. این در حالی است که در کمتر کشور اسلامی و عربی سراغ داریم اینگونه مقامات در آغاز ماه رمضان دست به تهدید و هشدار بزنند گویی نه در کشور اسلامی زندگی می کنیم و نه اکثریت جامعه، مسلمان اند.
 
تنها در چند کشور اسلامی که تعداد غیرمسلمانان زیاد و قابل توجه است (به مانند امارات) پلیس درباره شرایط ماه رمضان برای غیرمسلمانان مسافر و مقیم، اطلاع رسانی و مواردی را یادآوری می کند.
رویه چند سال اخیر در آغاز ماه مبارک رمضان با هشدار و تهدید تند و تیز مسوولان درباره روزه خواری چند نکته را در پی دارد.
اول اینکه وجهه ماه رمضان را به عنوان مناسبت مذهبی عبادی همراه با آرامش و خوشحالی از رسیدن چنین فرصتی تحت تاثیر قرار می دهد و فضایی پلیسی - امنیتی - انتظامی به جای فضای آرام، شاد و معنوی خلق می کند.
ثانیا شیوه برخورد مسوولان با رمضان به گونه ای است که انگار اکثریت مردم روزه داری نمی کنند یا به شعائر و چارچوب های این ماه بی تفاوت یا بی اطلاع هستند یا به دنبال نقض هنجارهای این ماه هستند. 
 
مسوولان به شیوه ای رفتار می کنند گویی اکثریت مردم به دنبال آن هستند که در ملاء عام روزه خواری کنند در حالی که فراموش می کنند ماه رمضان و شعائر آن از صدها سال قبل تاکنون نه با داغ و درفش حکومت که با پیگیری و مداومت مردم ادامه یافته است... نه اجبار حکومتی وجود داشته و نه مسوولان حکومتی از باید و نبایدهای ماه صیام آیین نامه های دولتی لازم الاجرا ساخته اند.ماه رمضان و آداب و رسوم آن، مردمی است و با ذهن و قلب متن مردم، ادامه می یابد و نه با سخنان تند و تیز مسوولان.
ماه رمضان، ماه میهمانی خداست و مردم، شرکت کنندگان این میهمانی اند با هر میزان از اعتقاد و التزام. بهتر است مسوولان دست از رفتارهای منفی خود علیه این میهمانی و احساسات خوب این ماه بردارند.
 
روند فعلی، رفته رفته رمضان را از ماه مردم به ماه حکومت تبدیل می کند. در این صورت، رعایت چارچوب های آن نه در ذات وجود و احساسات انسان ها حرکت می کند که از سر تهدید و تشویق مسوولان و حکومتیان خواهد بود.
 
در این وضعیت هم مشخص است که کدام طرف ضرر خواهد کرد. آنچه رنگ دولتی بگیرد دافعه ایجاد می کند. مردم به هر شکل ممکن و با کامی تلخ و احساس ناخوب از این روش مسوولان، خود را کج دار و مریز تطبیق می دهند اما هم دین آسیب می بیند و هم لج و لج بازی ها با مسوولان تقویت می شود و هم مردم و جامعه از یک حس و حال خوب و هیجان انگیز همراه با خاطرات خوب محروم می شوند، برخلاف دیگر کشورهای اسلامی که مردم با هر سبک زندگی و هر اندازه از التزام دینی برای رسیدن به ماه رمضان لحظه شماری می کنند و از موج شادی و احساسات خوب و جشن ها و مراسم های متنوع و دیدنی، لذت می برند و اوقات خوبی را سپری می کنند. *صفحه اوقات شرعی (کلیک کنید)                           ",https://www.asriran.com/003Ulm
833264,۱۴۰۱/۰۱/۱۴,اجتماعی ,اختلاف ۳۵ درجه‌ای دما در اصفهان,گرم‌ترین نقطه استان خور و بیابانک با ۳۵ درجه سانتی‌گراد و سردترین نقطه بوئین میاندشت با صفر درجه سانتی‌گراد پیش‌بینی می‌شود.,"کارشناس پیش‌بینی اداره کل هواشناسی استان اصفهان از افزایش دو تا سه درجه‌ای دمای هوای اصفهان خبر داد و گفت: گرم‌ترین نقطه استان خور و بیابانک با ۳۵ درجه سانتی‌گراد و سردترین نقطه بوئین میاندشت با صفر درجه سانتی‌گراد پیش‌بینی می‌شود.

حجت‌الله علی عسگریان در گفت‌وگو با ایسنا، با بیان اینکه نقشه‌های هواشناسی بیانگر جوی نسبتاً پایدار تا اواسط هفته بر روی استان است، اظهار کرد: بر این اساس طی این مدت وضعیت جوی در بیشتر مناطق استان به‌صورت صاف تا قسمتی ابری، گاهی افزایش ابر و وزش باد پیش‌بینی می‌شود.
وی با اشاره به اینکه در نیمه شمالی استان، وزش باد نسبتاً شدید در ساعات بعدازظهر دور از انتظار نیست، گفت: دمای هوا طی ۲۴ ساعت آینده دو تا سه درجه افزایش دارد.
کارشناس پیش‌بینی اداره کل هواشناسی استان اصفهان افزود: حداکثر دمای هوای اصفهان به ۳۰ درجه سانتی‌گراد و حداقل دمای فردا صبح به ۱۲ درجه سانتی‌گراد می‌رسد.
وی خاطرنشان کرد: طی این مدت گرم‌ترین نقطه استان خور و بیابانک با ۳۵ درجه سانتی‌گراد و سردترین نقطه بوئین میاندشت با صفر درجه سانتی‌گراد پیش‌بینی می‌شود.
علی عسگریان با بیان اینکه تا پایان هفته پدیده جوی خاصی در استان نداریم، گفت: روز پنجشنبه وزش باد نسبتاً شدید تا شدید در سطح استان پیش‌بینی می‌شود.
                           ",https://www.asriran.com/003Ulk
833263,۱۴۰۱/۰۱/۱۴,اجتماعی ,۳۸ فوتی و شناسایی ۱۲۷۵ ابتلای جدید کرونا در کشور,در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.,"بنابر اعلام وزارت بهداشت، در شبانه روز گذشته یکهزار و ۲۷۵ بیمار جدید کووید ۱۹ در کشور شناسایی شد و متاسفانه در این بازه زمانی ۳۸ بیمار نیز جان خود را از دست دادند.

به گزارش ایسنا، از دیروز تا امروز ۱۴ فروردین ماه ۱۴۰۱ و بر اساس معیارهای قطعی تشخیصی، یک هزار و ۲۷۵ بیمار جدید مبتلا به کووید۱۹ در کشور شناسایی شد که ۲۱۵ نفر از آنها بستری شدند.
مجموع بیماران کووید۱۹ در کشور به ۷ میلیون و ۱۶۷ هزار و ۶۴۶ نفر رسید.
متاسفانه در طول ۲۴ ساعت گذشته، ۳۸ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۳۱۵ نفر رسید.
خوشبختانه تا کنون ۶ میلیون ۸۸۶ هزار و ۹۴۲ نفر از بیماران، بهبود یافته و یا از بیمارستانها ترخیص شده اند.
یک هزار و ۶۶۷ نفر از بیماران مبتلا به کووید۱۹ در بخش های مراقبت های ویژه بیمارستانها تحت مراقبت قرار دارند.
تا کنون ۴۹ میلیون و ۵۹۸ هزار و ۱۹۳ آزمایش تشخیص کووید۱۹ در کشور انجام شده است.
در حال حاضر ۳۶ شهرستان در وضعیت قرمز، ۵۹ شهرستان در وضعیت نارنجی، ۲۹۵ شهرستان در وضعیت زرد و ۵۸ شهرستان در وضعیت آبی قرار دارند.
                           ",https://www.asriran.com/003Ulj
833250,۱۴۰۱/۰۱/۱۴,سیاست خارجی,سریلانکا؛ اعتراضات به افزایش قیمت ها / مسدود شدن شبکه های اجتماعی / ورود ارتش به خیابان ها,صدها نفر با تظاهرات در چندین شهر کشور  از وضعیت اضطراری و مقررات منع آمد و شد سرپیچی کرده اند.,"صدها نفر در روز شنبه علیه افزایش قیمت ها در سریلانکا تظاهرات کرده و از وضعیت اضطراری و مقررات منع رفت و آمد سرپیچی کردند. ️
 
به گزارش عصرایران، براساس اعلام 'نت بلاکس'، سازمان مستقر در لندن که وضعیت برقراری اینترنت در سراسر جهان را رصد می کند شبکه های اجتماعی روز یکشنبه در سریلانکا مسدود شده اند. ️
 
به نوشته خبرگزاری فرانسه، دولت سریلانکا در تلاش است از تشدید اعتراضات علیه رئیس جمهور در بحبوحه بحران اقتصادی  فعلی این کشور جلوگیری کند. ️
 

 
نت بلاکس گفته: ""سریلانکا یک انسداد سراسری شبکه های اجتماعی را اعمال و دسترسی به پلتفرم هایی مانند توییتر، فیس بوک، واتس آپ و اینستاگرام را محدود کرده است. ️
 
روزنامه نگاران خبرگزاری فرانسه نیز دریافتند که در روز یکشنبه هیچ یک از این شبکه های اجتماعی در سریلانکا قابل دسترسی نبودند. ️
 
به گفته تنظیم کننده رسانه ها و اینترنت در سریلانکا، وزارت دفاع این کشور از ارائه کنندگان خدمات اینترنتی خواسته تا دسترسی به شبکه های اجتماعی را ""موقتا"" محدود کنند. ️
 

 
پیش از اعمال انسداد شبکه های اجاماعی در سریلانکا، فعالان ناشناس تماس هایی را در اینترنت برای تظاهرات گسترده جدید در روز یکشنبه آغاز کرده بودند.
 
به گفته پلیس و شماری از ساکنان سریلانکا، صدها نفر با تظاهرات در چندین شهر کشور  از وضعیت اضطراری و مقررات منع آمد و شد سرپیچی کرده اند. در واکنش به این شرایط، سربازان مسلح در خیابان ها مستقر شده اند.
 
این کشور ۲۲ میلیون نفری در بدترین بحران اقتصادی از زمان استقلال خود در سال ۱۹۴۸ به سر می برد و با کمبود شدید کالاهای اساسی، افزایش شدید قیمت ها و قطعی طولانی مدت برق مواجه است.
 
                           ",https://www.asriran.com/003UlW
833261,۱۴۰۱/۰۱/۱۴,اجتماعی ,مار غول‌پیکر پیدا شده در گوگل مپس تقلبی از آب درآمد,یک حساب کاربری در TikTok با نام «GoogleMapsFunny» ویدئو‌های مختلفی را از موضوعات مختلف در گوگل مپس به اشتراک می‌گذارد.,"به‌تازگی ویدئویی در TikTok وایرال شده که بیش از ۲ میلیون بار بازدید، ۷۰ هزار لایک و صد‌ها کامنت داشته است. این ویدئو مربوط به یک مار غول‌پیکر مشاهده شده در گوگل مپس بوده و حالا مشخص شده که چنین ماری در واقعیت وجود ندارد.به گزارش دیجیتاو، گزارشات حاکی از مشاهده اسکلت یک مار بسیار بزرگ هستند که در Google Maps کشف شده بود. این مار ظاهرا متعلق به فرانسه بوده و همین خبر سر و صدای زیادی را میان کاربران فضای مجازی به پا کرد.یک حساب کاربری در TikTok با نام «GoogleMapsFunny» ویدئو‌های مختلفی را از موضوعات مختلف در گوگل مپس به اشتراک می‌گذارد. یکی از جدیدترین ویدئو‌های پربازدید این حساب در تیک‌تاک مربوط به یک شی مار مانند غول‌پیکر در سواحل فرانسه بوده است.بر اساس اطلاعات ذکر شده توسط این حساب TikTok، ظاهرا این مار از «گونه تیتانوبوا» بوده که سال‌ها قبل منقرض شده است. مار‌هایی که از این گونه بوده‌اند طولی در حدود ۳۰ متر داشته‌اند و بزرگ‌تر از هر مار دیگری در تاریخ هستند.

با این حال مشخص شده که این شیء غول‌پیکر اصلا متعلق به هیچ موجود زنده‌ای نبوده است. بررسی‌های انجام شده نشان می‌دهند که این اسکلت مار غول‌پیکر، در واقع یک مجسمه فلزی بزرگ به شمار می‌آید. مجسمه مورد اشاره در سواحل غربی فرانسه قرار گرفته است.این مجسمه غول‌پیکر حدود ۱۰ سال قبل طی برگزاری یک نمایشگاه هنری رونمایی شد. گفتنیست که این اثر توسط یک هنرمند چینی-فرانسوی با نام «هوانگ یانگ پینگ» ساخته شده است؛ بنابراین مشخص می‌شود که قضیه اسکلت مار غول‌پیکر در گوگل Maps مربوط به یک مجسمه بوده و متعلق به یک گونه منقرض شده نیست.                           ",https://www.asriran.com/003Ulh
833262,۱۴۰۱/۰۱/۱۴,فرهنگی/هنری,سبز ایرانی، رنگ سال ۱۴۰۱ معرفی شد,«سبز ایرانی» یا « سبز پرشین» یکی از 9رنگی است که دنیا آن را به نام ایران می‌شناسند.,"انتخاب رنگ سال برای یازدهمین جشنواره فجر اقدام تازه‌ای است که از سوی کارگروه ساماندهی مدولباس کشور اتفاق افتاده و نمادی از تغییراتی است که درجشنواره آتی پیش رو قرار خواهد گرفت.
به گزارش ایلنا، رنگ سبز در فرهنگ ایرانی رنگی محبوب به شمار می‌رود و سمبل طبیعت، بهشت، تقدس و پرهیزکاری و دارای هویت ملی است.
«سبز ایرانی» یا « سبز پرشین» یکی از 9رنگی است که دنیا آن را به نام ایران می‌شناسند. این رنگ در طیف رنگ سبز قرار دارد و تلفیقی از رنگ سبز تیره و خاکستری و بیانگر جذابیت و ثبات در کنار امید و شادابی است تا یادآور حال خوب و احساس آرامش باشد و طراحان مد و لباس نیز متناسب با رنگ اعلام شده بتوانند با یکپارچگی بیشتری طرح های خود را ارائه نمایند.
انتخاب رنگ سال برای یازدهمین جشنواره فجر اقدام تازه‌ای است که از سوی کارگروه ساماندهی مدولباس کشور اتفاق افتاده و نمادی از تغییراتی است که درجشنواره آتی پیش رو قرار خواهد گرفت. 
                           ",https://www.asriran.com/003Uli
833260,۱۴۰۱/۰۱/۱۴,بین الملل,پارلمان پاکستان منحل شد,‌عمران‌خان‌ امروز -یکشنبه- طی گفت‌وگو زنده تلویزیونی، از مردم پاکستان خواست تا خود را برای انتخابات زودهنگام پارلمانی در این کشور آماده کنند.,"رئیس‌جمهوری پاکستان دستور انحلال پارلمان را صادر کرد.
به گزارش ایلنا به نقل از اسپوتنیک، «عارف علوی»، رئیس‌جمهوری پاکستان دستور انحلال پارلمان را صادر کرد.
این اقدام به درخواست «عمران خان»، نخست‌وزیر پاکستان صورت گرفت. 
‌عمران‌خان‌ امروز -یکشنبه- طی گفت‌وگو زنده تلویزیونی، از مردم پاکستان خواست تا خود را برای انتخابات زودهنگام پارلمانی در این کشور آماده کنند.
وی به طور تلویحی خطاب به عناصر پشت پرده مداخله خارجی در امور داخلی پاکستان گفت که باید مردم پاکستان تصمیم بگیرند که چه دولتی قدرت را در کشور به دست داشته باشد.
این در حالی است که پارلمان پاکستان پیشتر با دادن رای عدم اعتماد به عمران خان مخالفت کرده بود. 
اپوزیسیون پاکستان مردود اعلام شدن طرح عدم اعتماد علیه نخست‌وزیر توسط ریاست مجلس را یک اقدام غیرقانونی خواند و اعلام کرد که جناح مخالف علیه دستورالعمل امروز ریاست مجلس به دیوان عالی پاکستان شکایت خواهد کرد.                           ",https://www.asriran.com/003Ulg
833256,۱۴۰۱/۰۱/۱۴,فرهنگی/هنری,آهنگی که «جناب خان» با آن «هادی حجازی فر» را شگفت زده کرد (فیلم),سورپرایز حرفه‌ای جناب خان و همکاری با کل استودیو خندوانه را ببینید.,کد ویدیو  دانلود    فیلم اصلی                                     ,https://www.asriran.com/003Ulc
833259,۱۴۰۱/۰۱/۱۴,اجتماعی ,راه‌اندازی سامانه جامع حمایت از زنان و کودکان,سامانه جامع حمایت از کودکان، زنان و خانواده طراحی و ایجاد شد تا امکان پیگیری ارجاعات و حصول نتیجه از طریق بخش‌های مختلف داخلی قوه از جمله دادستانی و یا سایر دستگاه­های همکار (مانند سازمان بهزیستی،کمیته امداد امام خمینی(ره) و ...) میسر شود.,"محمدپور گفت: سامانه جامع حمایت از زنان و کودکان به ‌منظور ثبت اطلاعات زنان مراجعه‌کننده به دفاتر حمایت خانواده و پیگیری دریافت خدمات ایجاد و راه‌اندازی می‌شود.


به گزارش ایلنا، سیده نادیا محمدپور رئیس گروه حمایت از حقوق زنان و خانواده معاونت اجتماعی و پیشگیری از وقوع جرم قوه قضائیه گفت: احیای حقوق عامه از سفارشات مقام معظم رهبری(مدظله‌العالی) و تاکیدات ریاست محترم قوه قضائیه است.
محمدپور افزود: ارائه خدمات موثر و اثربخش به ارباب‌رجوع که همان تکریم ارباب‌رجوع است بخشی از احیای حقوق عامه به ویژه درباره اقشار آسیب‌پذیر جامعه به خصوص زنان و کودکان را شامل می‌شود به همین منظور دفاتر حمایت از حقوق زنان و کودکان از سال 1383 در قوه قضائیه ایجاد شد و براساس شرح وظایف خود هر روز تعداد کثیری از زنان و کودکان با دلایل مختلف برای رفع ابهام حقوقی، قضائی یا سایر مشکلاتی که دارند به این دفاتر در دادگستری‌ها مراجعه می‌کنند.
 وی ادامه داد: از آنجایی که تاکنون هیچ یک از این اقدامات با توجه به فراوانی تعداد مراجعه‌کنندگان و گسترده بودن خدمات ارائه شده در جایی ثبت و ضبط نشده امکان گزارش‌گیری و بررسی اثربخشی این خدمات ارائه شده به مراجعه و چگونگی رفع مشکلات آن‌ها به صورت جامع در دسترس نیست.
محمدپور به مزایای ایجاد این سامانه اشاره و عنوان کرد: امروزه با ایجاد سامانه‌های الکترونیکی و امکان ثبت اطلاعات و خدمات به‌صورت برخط و روزانه این فرصت را فراهم کرده بانک اطلاعات جامعی ایجاد شود تا ضمن دسترسی به این اطلاعات و نظارت بر نحوه عملکرد بخش‌های مختلف نسبت به تحلیل اطلاعات اقدامات و خدمات ارائه شده، کیفیت آن‌ها، سرعت پاسخگویی و ... اقدام کرده و نتایج به دست آمده به ‌منظور ارائه خدمات بهتر و بهبود رویه برنامه‌ریزی‌ها به کار بست.
رئیس گروه حمایت از حقوق زنان و خانواده اظهار کرد: با توجه به اینکه در ساختار جدید معاونت اجتماعی و پیشگیری از وقوع جرم قوه قضائیه، مسئولیت هدایت و نظارت بر عملکرد دفاتر حمایت از زنان و کودکان دادگستری‌ها برعهده دفتر امور زنان و خانواده معاونت اجتماعی و پیشگیری نهاده شده لذا به ‌منظور یکنواخت کردن فرایند عملکرد این دفاتر، لازم است که اطلاعات زنان و کودکان مراجعه‌کننده به دفاتر حمایت و ارجاعات آن‌ها و بسته‌های خدمتی دریافتی و سایر اقدامات منطبق با وظایف این دفاتر در یک سامانه جامع و کامل ثبت و ضبط شود.
وی بیان کرد: سامانه جامع حمایت از کودکان، زنان و خانواده طراحی و ایجاد شد تا امکان پیگیری ارجاعات و حصول نتیجه از طریق بخش‌های مختلف داخلی قوه از جمله دادستانی و یا سایر دستگاه­های همکار (مانند سازمان بهزیستی،کمیته امداد امام خمینی(ره) و ...) میسر شود.
محمدپور در پایان مراحل پیشرفت ایجاد سامانه را بیان کرد و گفت: پیش تولید این سامانه با همکاری مرکز آمار و فناوری اطلاعات قوه قضائیه در حال ارزیابی، اصلاح و نهایی شدن است و فاز اول در دفاتر حمایت از حقوق زنان و کودکان دادگستری سه استان منتخب به‌صورت آزمایشی اجراء خواهد شد و در فاز بعدی سایر استان‌ها را تحت پوشش قرار خواهد داد.

                           ",https://www.asriran.com/003Ulf
833258,۱۴۰۱/۰۱/۱۴,سیاست خارجی,جدیدترین مقررات سفر به عراق از مبدا ایران,در این اطلاعیه لیست مراکز تأیید شده آزمایش تشخیص مولکولی مسافران برون مرزی در لینک https://health.behdasht.gov. ir آمده است.,"هواپیمایی جمهوری اسلامی ایران (هما) در اطلاعیه‌ای آخرین مقررات سفر به کشور عراق را اعلام کرد.
به گزارش ایلنا و به نقل از هواپیمایی جمهوری اسلامی ایران (هما) کشور عراق آخرین مقررات سفر به این کشور را اعلام کرد.
بر اساس این اطلاعیه، مسافران طبق مقررات ذیل می‌توانند به عراق مسافرت کنند.
نخست اینکه تمامی مسافران بالای ۱۲ سال با ارائه گواهی واکسیناسیون کرونا که از آخرین نوبت دریافت آنها ۱۴ روز گذشته باشد یا با ارائه جواب منفی آزمایش PCR در محدوده ۷۲ ساعت به پرواز، امکان سفر دارند. هم چنین واکسن‌های مورد تائید فایزر، مدرنا، آسترازنکا، جانسون، سینوفارم و سینوواک است.
در این اطلاعیه لیست مراکز تأیید شده آزمایش تشخیص مولکولی مسافران برون مرزی در لینک https://health.behdasht.gov. ir آمده است.
هم چنین جواب تست PCR یا کارت واکسیناسیون باید به زبان انگلیسی باشد.                           ",https://www.asriran.com/003Ule
833257,۱۴۰۱/۰۱/۱۴,اقتصادی,صادرات ال‌ان‌جی آمریکا رکورد زد,ال‌ان‌جی ایالات متحده آمریکا تقاضای زیادی دارد زیرا کشورهای اروپایی سعی می‌کنند واردات گاز از روسیه را پس از تهاجم مسکو به اوکراین کاهش دهند و در عین حال به‌دنبال بالا بردن ذخیره‌سازی‌های محدود خود هستند.,"بر اساس داده‌های اولیه مؤسسه رفینیتیو، صادرات گاز طبیعی مایع‌شده (ال‌ان‌جی) ایالات متحده آمریکا در ماه مارس نزدیک به ۱۶ درصد افزایش یافت
به گزارش ایلنا از رویترز، بر اساس داده‌های اولیه مؤسسه رفینیتیو، صادرات گاز طبیعی مایع‌شده (ال‌ان‌جی) ایالات متحده آمریکا در ماه مارس نزدیک به ۱۶ درصد افزایش یافت و به بالاترین سطح خود رسید و صادرات گاز این کشور به اروپا همچنان ادامه دارد.
ال‌ان‌جی ایالات متحده آمریکا تقاضای زیادی دارد زیرا کشورهای اروپایی سعی می‌کنند واردات گاز از روسیه را پس از تهاجم مسکو به اوکراین کاهش دهند و در عین حال به‌دنبال بالا بردن ذخیره‌سازی‌های محدود خود هستند.
صادرات ال‌ان‌جی ایالات متحده به مقاصد مختلف در ماه گذشته میلادی حدود ۷ میلیون و ۴۳۰هزار تن بود که این رقم بیش از صادرات ۶ میلیون و ۴۰۰هزار تنی فوریه و بالاتر از رکورد پیشین یعنی ۷ میلیون و ۲۵۰ هزار تن در ماه ژانویه بود.
اروپا برای چهارمین ماه پیاپی بزرگترین واردکننده ال‌ان‌جی ایالات متحده آمریکا بود و حدود ۶۵درصد صادرات آمریکا را به خود اختصاص داد حدود ۱۲درصد از صادرات واشینگتن به آسیا و سه درصد به آمریکای جنوبی بوده است، حدود ۲۰ کشتی ۲۰درصد حجم صادراتی ال‌ان‌جی آمریکا را به خود اختصاص داده بودند و مقصدشان علامت‌گذاری نشده بود.                           ",https://www.asriran.com/003Uld
833255,۱۴۰۱/۰۱/۱۴,بین الملل,ژاپن: تنها گزینه ممکن در حال حاضر تشدید تحریم‌ها علیه روسیه است,این مقام ژاپنی در عین حال اذعان کرد که هیچکس نمی‌تواند پیامدهای منفی تحریم‌های روسیه برای اقتصاد ژاپن را انکار کند‌.,"وزیر اقتصاد و تجارت ژاپن تنها گزینه پیش رو برای جامعه بین‌الملل در حال حاضر تشدید تحریم‌ها علیه روسیه است.
به گزارش ایلنا به نقل از نووستی، «کویچی هاگیودا»، وزیر اقتصاد، تجارت و صنعت ژاپن تاکید کرد که تنها راه جامعه بین‌المللی در حال حاضر تشدید تحریم‌ها علیه روسیه است.
وی گفت: «‌در مرحله کنونی تحولات، راهی غیر از تشدید بیشتر تحریم‌ها علیه روسیه وجود ندارد».
این مقام ژاپنی در عین حال اذعان کرد که هیچکس نمی‌تواند پیامدهای منفی تحریم‌های روسیه برای اقتصاد ژاپن را انکار کند‌.
وی افزود: «به ویژه، اگر این وضعیت در منطقه ادامه یابد، ادامه تجارت برای شرکت‌های ژاپنی فعال در روسیه دشوار خواهد بود».
وزیر اقتصاد ژاپن در پاسخ به این سوال که چه زمانی می‌توان به کاهش تحریم‌ها علیه روسیه فکر کرد، گفت: «تنها در مرحله‌ای که وضعیت صلح در منطقه مشخص باشد».                           ",https://www.asriran.com/003Ulb
833254,۱۴۰۱/۰۱/۱۴,اقتصادی,پرداخت وام ۶۰۰ میلیون تومانی در اطراف حرم شاه عبدالعظیم,مالکان علاوه بر تسهیلات فوق می‌توانند از سایر مزایای ساخت مسکن در بافت فرسوده شامل انشعابات رایگان، آب، برق، گاز و تخفیفات نوسازی شهرداری‌ها نیز استفاده کنند.,"به دنبال افزایش سقف تسهیلات نوسازی مسکن در اطراف حرم‌های مطهر چهار شهر مشهد، قم، شیراز و تهران به ۶۰۰ میلیون تومان، مدیرکل راه و شهرسازی استان تهران، پرداخت سقف این تسهیلات را برای اطراف حرم حضرت عبدالعظیم (ع) قابل اجرا دانست.
 
به گزارش ایسنا، از اوایل فروردین ماه امسال وام نوسازی و بهسازی مسکن به ۴۵۰ میلیون تومان افزایش پیدا کرد اما در چهار شهر مشهد، قم، شیراز و تهران و در محدوده حرم امام رضا (ع)، حرم حضرت معصومه (ع)، حرم شاهچراغ (ع) و حرم حضرت عبدالعظیم (ع) تا سقف ۶۰۰ میلیون تومان رسیده که ۱۵۰ میلیون تومان از وام کلیه متقاضیان بدون سود بانکی پرداخت می‌شود.
 
بر این اساس و بنا به گفته خلیل محبت‌خواه ـ مدیرکل راه و شهرسازی استان تهران ـ سقف تسهیلات نوسازی بافت‌های فرسوده در شهر تهران ۴۵۰ میلیون تومان و در شهرهای استان ۳۰۰ میلیون است اما این تسهیلات در شهرری و محدوده بافت فرسوده اطراف حرم شاه‌عبدالعظیم حسنی (ع) به ۶۰۰ میلیون تومان رسیده است.
 
مالکان مسکن می‌توانند به پایگاه اطلاع‌رسانی شرکت بازآفرینی شهری یا سامانه ثبت‌نام مسکن حمایتی (نهضت ملی مسکن) مراجعه و با وارد کردن کدپستی منزل مسکونی خود از واقع شدن آن در بافت استعلام کرده و برای دریافت تسهیلات تا سقف ۶۰۰ میلیون تومان اقدام کنند. دریافت این تسهیلات نیاز به هیچگونه سپرده‌گذاری ندارد.
 
این وام به مالکان و انبوه‌سازانی تعلق می‌گیرد که در محدوده بافت فرسوده، سکونت‌گاه‌های غیررسمی و بافت تاریخی اقدام به ساخت‌وساز کرده و پروانه ساخت را از شهرداری دریافت کرده باشند علاوه بر این پروژه نیز می‌بایست ۱۰ درصد پیشرفت فیزیکی داشته باشد.
 
مالکان علاوه بر تسهیلات فوق می‌توانند از سایر مزایای ساخت مسکن در بافت فرسوده شامل انشعابات رایگان، آب، برق، گاز و تخفیفات نوسازی شهرداری‌ها نیز استفاده کنند.
 
درخصوص نحوه محاسبه نرخ سود این تسهیلات، آنطور که چند روز قبل محمد آئینی ـ معاون وزیر راه و شهرسازی ـ اعلام کرد ۱۵۰ میلیون تومان از تسهیلات نوسازی در تمامی شهرها با سود صفر درصد پرداخت می‌شود. مابقی ۱۸ درصد خواهد بود. لذا نرخ سود در تهران حدود ۱۲ درصد، در کلانشهرها ۱۱ درصد و در سایر شهرها حدود ۱۰ درصد است. علاوه بر این در تهران ۱۵۰ میلیون تومان دیگر از این تسهیلات و در سه شهر دیگر قم، شیراز و مشهد ۲۰۰ میلیون تومان با سود ۹ درصد است و اگر متقاضیان زیر پوشش نهادهای حمایتی باشند سود این بخش از تسهیلات ۴ درصد خواهد بود.
 
آئینی با بیان اینکه ۴۵۰ میلیون تومان از تسهیلات نوسازی توسط بانک مسکن پرداخت می شود گفت: مازاد این رقم تا سقف ۶۰۰ میلوین تومان برای چهار شهر تهران، قم، مشهد و شیراز توسط صندوق سرمایه‌گذاری حرم مطهر که زیرمجموعه شرکت بازآفرینی شهری است تامین خواهد شد. خوشبختانه طی چند ماه اخیر با حمایت وزیر راه و شهرسازی منابع نوسازی ۳.۵ برابر دوره‌های گذشته شده و ان‌شاءالله بتوانیم به هدف نوسازی سالیانه ۱۵۰ هزار واحد دست پیدا کنیم.
 
همچنین بر اساس قانون حمایت از احیا، حمایت از نوسازی و بهسازی بافتهای فرسوده، شهرداری‌ها موظفند حداقل ۵۰ درصد در عوارض پروانه و تواکم ساخت تخفیف بدهند که این رقم تا ۱۰۰ درصد هم می‌توانند باشد. در حال حاضر شهرداریهای کشور همکاری خوبی در بافتهای فرسوده دارند و به طور متوسط بالای ۸۵ درصد تخفیف می‌دهند.
 
بنا بر این گزارش، سقف تسهیلات نوسازی و بهسازی در بافتهای ناکارآمد تا پیش از این ۲۵۰ میلیون تومان بود که در روزهای اخیر به ۶۰۰ میلیون تومان افزایش پیدا کرد. بر این اساس هم اکنون تسهیلات بافت فرسوده در تهران ۴۵۰ میلیون تومان است، در کلانشهرها ۴۰۰ میلیون تومان، در مراکز استان‌ها ۳۵۰ میلیون تومان و در باقی شهرها ۳۰۰ میلیون تومان است. از سوی دیگر مبلغ نوسازی بافت فرسوده در چهار شهر مشهد، قم، شیراز و تهران و در محدوده حرم امام رضا (ع)، حرم حضرت معصومه (ع)، حرم شاهچراغ (ع) و حرم حضرت عبدالعظیم (ع) تا سقف ۶۰۰ میلیون تومان رسیده است که ۱۵۰ میلیون تومان از وام کلیه متقاضیان بدون سود بانکی پرداخت می‌شود.                           ",https://www.asriran.com/003Ula
833252,۱۴۰۱/۰۱/۱۴,اجتماعی ,ناامنی چیست و چگونه بر آن غلبه کنیم؟ (+توصیه‌های کاربردی),ناامنی احساسی نسبتاً رایج است که می تواند منبع بسیاری از ناراحتی شود و از رشد شخصی ما جلوگیری کند. در این درس بررسی می کنیم که ناامنی چیست و چگونه باید بر آن غلبه کنیم.,"سواد زندگی؛ توسعه توانمندی‌های فردی؛ سید محمد مهدی شهیدی- برخلاف احساس امنیت، ناامنی وضع یا حالتی است که درآن آسایش خاطر و امنیت شخصی، دست‌خوش تهدید است.
ناامنی، احساس بی‌یار و یاوری، بی‌چارگی، عدم محافظت و ناشایستگی در مقابل اضطراب‌های گوناگون است، که شخص به علت عدم توانایی در تصمیم‌گیری و شک و تردید از لحاظ هدف‌ها، ایده‌آل‌ها، استعدادهای شخصی، و روابط با افراد دیگر با آن مواجه می‌شود.
ناامنی می تواند ریشه های مختلفی داشته باشد. با این حال، یکی از دلایل اساسی آن عدم اعتماد به نفس است. همه ما گاهی در موقعیت های خاص احساس ناامنی کرده ایم. وقتی چنین احساسی دارید، می ترسید شکست بخورید، مورد تایید قرار نگیرید یا طرد شوید، یا نتوانید چنانکه دلتان می خواهد، خودتان را نشان دهید.
ناامنی احساسی نسبتاً رایج است که می تواند منبع بسیاری از ناراحتی‌ها شود و از رشد شخصی ما جلوگیری کند. در این درس بررسی می کنیم که ناامنی چیست و چگونه باید بر آن غلبه کنیم.
متن کامل را در سواد زندگی بخوانید (اینجا)
درس های دیگری در سواد زندگیمدرسه آموزش‌های دانش پایه و کاربردی عصر ایران

چگونه با خود به صلح برسیم؟ (+تمرین‌های کاربردی برای دستیابی به آرامش درونی)
مهارت‌های اجتماعی چیست و چرا اینقدر مهم‌اند؟
خودتخریبی چیست و چگونه جلویش را بگیریم؟ (+ توصیه‌های کاربردی برای کاهش و رهایی از سندرم ایم‌پوستر)
چگونه با پنج دقیقه سکوت، مغز خود را توسعه دهیم و به آرامش برسیم؟
چگونه بر ترس از بیان نظر خود غلبه کنیم؟ (+ توصیه‌هایی برای اظهار وجود)
نشخوار افکار چیست؟ راه‏‌های مقابله با آن کدامند؟
چگونه آن کسی شَوم که خودم می‌خواهم باشم؛ نه آن که دیگران می‌خواهند؟ (+5 توصیۀ راهبردی)
هفت نشانۀ این که شما فردی خود ویرانگر هستید
به مغز خود اعتماد نکنید؛ به 10 دلیل
پنج قانونِ دستیابی به خرسندی، رضایت و تندرستی (توصیه‌هایی برای آرامش درونی)
شش دلیلی که نمی‌گذارد مردم تغییر کنند (+""چه‌بایدکرد""‌های عملی)
از حسادت رنج می برید؟ با این 8 کار بر آن غلبه کنید

کانال تلگرامی سواد زندگی: savadzendegi@                           ",https://www.asriran.com/003UlY
833253,۱۴۰۱/۰۱/۱۴,سیاست خارجی,وزیر خارجه: به توافق در وین نزدیکیم/پیشنهادات‌مان را از طریق اروپا به آمریکا منتقل کرده‌ایم,امیرعبداللهیان ضمن اعلام تداوم حمایت جمهوری اسلامی ایران برای حل و فصل بحران یمن و پایان جنگ در این کشور تأکید کرد، امیدواریم همزمان با برقراری آتش‌بس، محاصره کامل مردم یمن نیز متوقف شود تا این فرصت مهم از دست نرود.,"آنتونیو گوترش، دبیرکل سازمان ملل متحد در تماس تلفنی با امیرعبداللهیان در مورد آتش بس در یمن و مذاکرات وین گفت‌وگو کرد.

به گزارش ایسنا، در ابتدای این گفت‌وگو دبیرکل سازمان ملل برقراری آتش بس در یمن را تبریک گفت و اظهار داشت، این یک موفقیت و پیروزی مشترک است که در نتیجه تلاش‌های همه طرف‌ ها به دست آمده است.
وزیر امور خارجه کشورمان نیز ضمن ابراز خرسندی از برقراری آتش بس در یمن و تشکر از نقش دبیرکل در این خصوص، تأکید کرد، اکنون زمان آن است که قدم های  اساسی در راستای برقراری صلح و ثبات در یمن و به ویژه لغو کامل تحریم های انسان‌دوستانه برداشته شود.
امیرعبداللهیان ضمن اعلام تداوم حمایت جمهوری اسلامی ایران برای حل و فصل بحران یمن و پایان جنگ در این کشور تأکید کرد، امیدواریم همزمان با برقراری آتش‌بس، محاصره کامل مردم یمن نیز متوقف شود تا این فرصت مهم از دست نرود.
وزیر امور خارجه کشورمان بر اهمیت ارسال کمک های بشردوستانه به مردم یمن تاکید کرد.
 امیر عبداللهیان همچنین ضمن استقبال از سفر گروندبرگ، فرستاده ویژه دبیرکل سازمان ملل در امور یمن به منطقه و با اشاره به دستور کار شورای امنیت برای صدور دو بیانیه مختلف در مورد یمن اظهار داشت: ما از صدور بیانیه شورای امنیت در حمایت از آتش بس استقبال می کنیم، اما بیانیه دیگری که به صورت یک جانبه و بدون در نظر گرفتن حملات عربستان به یمن و در محکومیت دولت نجات ملی مطرح می‌باشد، غیرسازنده است.
وزیر امور خارجه کشورمان همچنین در مورد آخرین تحولات مربوط به مذاکرات رفع تحریم های ایران در وین اظهار داشت: ما در مذاکرات به توافق نزدیک هستیم و پیشنهادات مان را در مورد موضوعات باقی‌مانده از طریق مذاکره کننده ارشد اتحادیه اروپا به طرف آمریکایی منتقل کرده ایم و اکنون توپ در زمین آمریکاست.
آنتونیو گوترش، دبیر کل سازمان ملل مذاکرات مهم انجام شده در وین را حائز اهمیت خواند و ابراز امیدواری کرد که طرفین هر چه زودتر به توافق برسند.
وی در پایان با تبریک حلول ماه مبارک رمضان، اظهار داشت، تلاش داریم تا برنامه ای را تحت عنوان «ابتکار همبستگی رمضان» با هدف برقراری صلح و اقدامات بشر دوستانه در دستور کار خود قرار دهیم.
لازم به ذکر است دو طرف در خصوص موضوعات دیگر بین المللی از جمله افغانستان و اوکراین نیز به تبادل نظر پرداختند.
                           ",https://www.asriran.com/003UlZ
833251,۱۴۰۱/۰۱/۱۴,اقتصادی,آغاز عملیات جمع‌آوری باتری و کمک فنر قاچاق و تقلبی از فردا دوشنبه,از ۱۵ فروردین‌ماه، عملیات جمع‌آوری در چند استان آغاز شده و به تدریج در تمامی استان‌ها انجام خواهد شد.,"وزیر صمت گفت: عملیات جمع‌آوری باتری و کمک فنر قاچاق و تقلبی از روز ۱۵ فروردین‌ماه در چند استان آغاز شده و به تدریج در تمامی استان‌ها انجام خواهد شد.

به گزارش ایسنا، سید رضا فاطمی امین در دومین جلسه سلسله نشست‌های ستاد «مبارزه با کالاهای قاچاق و تقلبی» این وزارتخانه که امروز ۱۴ فروردین‌ماه با حضور وزیر دادگستری و رئیس ستاد مرکزی مبارزه با قاچاق کالا و ارز، برگزار شد، اظهار کرد: در راستای مبارزه با قاچاق، کالاهای تقلبی، بی‌کیفیت و غیر استاندارد، کار جدیدی را در وزارت صنعت، معدن و تجارت با همکاری ستاد مبارزه با قاچاق کالا و ارز شروع کرده‌ایم و لوازم یدکی خودرو، لوازم‌خانگی، آرایشی و بهداشتی، پوشاک و دخانیات پنج اولویت نخست در اجرای این طرح خواهند بود.
وی افزود: ایجاد فرصت‌های شغلی جدید در بخش تولید و دسترسی مصرف‌کنندگان به کالای اصل از جمله نتایج مثبت اقتصادی طرح مبارزه با کالاهای قاچاق و تقلبی خواهد بود و اجرای تمامی اقدامات در نظر گرفته به صورت مستمر و هفتگی رصد و پایش شده و به صورت مرحله به مرحله با متناسب‌سازی اقتضایی طرح، پیش خواهیم رفت.
وزیر صنعت، معدن و تجارت با بیان اینکه همه دستگاه‌ها از جمله وزارت دادگستری، سازمان تعزیرات حکومتی، نیروی انتظامی، وزارت اطلاعات در کنار اصناف، تولیدکنندگان و عرضه کنندگان در این طرح، مشارکت و همکاری دارند، گفت: نخستین مرحله در حوزه لوازم یدکی خودرو است. همچنین سه اقدام را به صورت هم‌زمان در این حوزه آغاز می‌کنیم. مرحله نخست در مورد باتری و کمک فنر است، از قبل اعلام شده بود این کالاها باید کد رهگیری داشته باشند و کالاهای قاچاق و یا تقلبی جمع‌آوری می‌شوند. بر همین اساس از ۱۵ فروردین‌ماه، عملیات جمع‌آوری در چند استان آغاز شده و به تدریج در تمامی استان‌ها انجام خواهد شد.
لزوم تسریع ثبت نام و ثبت فاکتورها در سامانه جامع تجارت
وی افزایش شفافیت جریان کالا را اقدام دوم عنوان کرد و گفت: تعداد زیادی از تولید کنندگان، عرضه‌کنندگان و توزیع‌کنندگان قطعات یدکی خودرو در سامانه جامع تجارت ثبت نام کرده‌اند و صورت‌حساب‌های خود را ثبت می‌کنند و تأکید ما بر تسریع در انجام این کار است.
دریافت نکردن کدرهگیری به منزله کالای تقلبی و قاچاق است
به گفته وزیر صنعت، معدن و تجارت در پروژه شفافیت جریان کالا اگر کالایی کد رهگیری نگرفته و صورت‌حساب آن در سامانه جامع تجارت ثبت نشود، کالای تقلبی و قاچاق محسوب می‌شود.
فاطمی‌امین، نظام‌بخشی، ساماندهی و حرفه‌ای شدن نظام توزیع قطعات یدکی را سومین محور اقدامات دانست و ادامه داد: اکنون پراکندگی بسیار زیادی در این حوزه داریم که این موضوع کنترل‌ها را مشکل می‌کند. در تکمیل شفافیت جریان کالا و مقابله با کالای قاچاق در سطح عرضه و ردیابی گلوگاه‌های اصلی، سومین اقدام این است که شبکه توزیع لوازم یدکی را شناسنامه‌دار و مسئولیت‌پذیر کنیم تا نمایندگی‌ها قطعات سالم و با اصالت را عرضه کنند.
امیرحسین رحیمی، وزیر دادگستری نیز در دومین جلسه از سلسله نشست‌های ستاد «مبارزه با کالاهای قاچاق و تقلبی» تأکید کرد که کالای جعلی و تقلبی باید معدوم شود و راهی جز این وجود ندارد، البته سازمان ملی استاندارد نیز باید به صورت جدی در خصوص مبارزه با کالای تقلبی اقدام کند، زیرا این سازمان نقش مهمی در این حوزه ایفا می‌کند.
                           ",https://www.asriran.com/003UlX
833247,۱۴۰۱/۰۱/۱۴,فرهنگی/هنری,چرا شبنم مقدمی حاضر نشد در سریال جیران بازی کند؟ (فیلم),شبنم مقدمی قرار بود نقش مهد علیا را در سریال جیران بازی کند. پس از این که شبنم مقدمی در این سریال بازی نکرد و مریلا زارعی جایگرینش شد، حال مقدمی درباره به سرانجام نرسیدن این همکاری توضیح می‌دهد.,کد ویدیو  دانلود    فیلم اصلی                                     ,https://www.asriran.com/003UlT
833248,۱۴۰۱/۰۱/۱۴,بین الملل,مردی که در آلمان ۸۷ بار واکسن کرونا زده بود بازداشت شد,این پرونده، ضعف‌های نظام درمانی آلمان را برملا کرد که در آن داده‌های پزشکی دیجیتالی نشده و در یک مرکز سراسری  ذخیره نمی‌شوند.,"یک مرد ۶۱ ساله آلمانی که برای تزریق واکسن کرونا به چندین مرکز واکسیناسیون مراجعه کرده بود، شناسایی و بازداشت شد.

به گزارش ایسنا، رسانه‌های ملی آلمان اعلام کرده اند که او در برخی روزها توانسته است تا سه بار در مرکزهای مختلف درمانی، واکسن بزند و تنها در ایالت زاکسنِ آلمان، ۸۷ مراجعه او ثبت شده است.
به گفته سخنگوی صلیب سرخ آلمان، یکی از کارکنان مرکز واکسیناسون در شهر ""درسدن"" به او مشکوک می‌شود و زمانی‌ که برای زدن دوباره واکسن به یک مرکز واکسیناسیون دیگر مراجعه می‌کند در پی تماس کارکنان درمانی با پلیس، بازداشت می‌شود.
تحقیقات قضایی درباره این مرد آغاز شده و صلیب سرخ آلمان این مرد را به فروش مدارک واکسیناسیون متهم کرده است.
بر اساس گزارش‌ها او هر بار با برگه سفید و خالی واکسیناسیون به مرکز تزریق مراجعه می‌کرد و پس از تزریق واکسن با دستکاری در اطلاعات مندرج، این برگه را به کسانی می‌فروخت که با واکسیناسیون مخالفند. او با نام و تاریخ تولد واقعی خود برای واکسیناسیون ثبت نام می‌کرد اما کارت بیمه خود را نشان نمی‌داد.
این پرونده، ضعف‌های نظام درمانی آلمان را برملا کرد که در آن داده‌های پزشکی دیجیتالی نشده و در یک مرکز سراسری  ذخیره نمی‌شوند.
به گزارش دویچه‌وله، سخنگوی انجمن درمانی ایالت ""ساکسونی"" می‌گوید: در صورت ثبت‌نام سراسری واکسن‌ها یا دستکم واکسن کرونا، چنین موردی به سرعت افشا می‌شد.
                           ",https://www.asriran.com/003UlU
833242,۱۴۰۱/۰۱/۱۴,بین الملل,عقب نشینی روسیه از اطراف پایتخت اوکراین / بازداشت 208 معترض ضدجنگ در روسیه,نیروهای روسیه تظاهرات در شهر اشغال‌شده انرهودار اوکراین را سرکوب کردند.,"ارتش روسیه از مناطق اطراف پایتخت اوکراین عقب نشینی کرده است.
 
معاون وزیر دفاع اوکراین می‌گوید نیروهای این کشور به دنبال عقب‌نشینی نظامیان روسیه کنترل کل منطقه کی‌یف را به دست گرفته‌‌اند.
 
به گزارش یورونیوز، مقامات اوکراین تاکید می‌کنند که نیروهای روسیه با عقب‌نشینی از شمال اوکراین قصد دارند بر مناطق شرقی و جنوبی این کشور متمرکز شوند. 
مذاکره‌کننده ارشد اوکراین: مسکو به طور شفاهی پیشنهادات اصلی ما را پذیرفته است
 
سرپرست هیات اوکراینی در مذاکرات صلح با روسیه شنبه شب در برنامه‌ای تلویزیونی گفت که مسکو «به طور شفاهی» با پیشنهادات اصلی کی‌یف در این گفتگوها موافقت کرده است.
 
وی با این حال تاکید کرد که کشورش در انتظار «تائید کتبی» این پیشنهادات از سوی روسیه است. سرپرست هیات اوکراین در مذاکرات با روسیه همچنین به طور ضمنی «پیشرفت قابل توجه» در مذاکرات را پذیرفت. به گفته وی روسیه با «همه پیشنهادات اصلی» اوکراین «به استثنای پیشنهاد مرتبط با شبه جزیره کریمه» موافقت کرده است. 
 

 
این مقام اوکراینی همچنین گفت که اگر قرار به دیدار ولودیمیر زلنسکی، رئیس‌جمهوری این کشور با ولادیمیر پوتین، همتای روسی خود باشد چنین ملاقاتی «به احتمال زیاد» در ترکیه انجام خواهد شد. وی گفت که زمان و مکان این دیدار مشخص نیست هرچند «به احتمال زیاد در آنکارا یا استانبول» انجام خواهد شد. 
 

 
پلیس روسیه «۲۰۸ معترض» را بازداشت کرده است
 
یک سازمان غیردولتی در روسیه اعلام کرد که پلیس این کشور روز شنبه «۲۰۸ نفر» از معترضان به تهاجم نظامی به اوکراین را بازداشت کرد. 
 

 
طبق اعلام این سازمان غیردولتی که وضعیت زندانیان سیاسی را رصد می‌کند در ۱۷ شهر روسیه تظاهرات اعتراض‌آمیز برگزار شد. بنا به همین گزارش بیش از ۷۰ نفر از بازداشت‌شدگان در مسکو بازداشت شدند. 
 
شهردار بوچا اوکراین: مجبور شدیم نزدیک به ۳۰۰ نفر را در گور دسته‌جمعی به خاک بسپاریم
 
شهردار بوچا در نزدیکی کی‌یف، پایتخت اوکراین می‌گوید مسئولان محلی مجبور شده‌اند اجساد نزدیک به ۳۰۰ نفر را در گودالی به طور دسته‌جمعی دفن کنند. 
 
این خبر در حالی منتشر می‌شود که کنترل بوچا به دنبال عقب‌نشینی نیروهای روسیه به دست اوکراینی‌ها افتاده است. پیش از این گزارش شده بود که یک صف از دستکم ۲۰ جسد در یکی از خیابان‌های بوچا کشف شده است. 
 

 
نیروهای روسیه تظاهرات در شهر اشغال‌شده انرهودار  را سرکوب کردند
نیروهای روسیه که کنترل شهر انرهودار در جنوب اوکراین را در دست دارند روز شنبه تظاهرات گروهی از ساکنان در اعتراض به اشغال شهرشان را سرکوب کردند. بنا به گزارش‌ها چهار نفر از معترضان مجروح شده‌اند. 
 
بزرگترین نیروگاه هسته‌ای اوکراین در نزدیکی شهر انرهودار قرار دارد. 
 

 
کشف صف  ۲۰ جسد در یکی از شهرهای تازه آزادشده اوکراین
خبرگزاری فرانسه روز شنبه گزارش داد که یک صف از دستکم ۲۰ جسد در یکی از خیابان‌های شهر بوچا در نزدیکی کی‌یف، پایتخت اوکراین کشف شده است. این خبر در حالی منتشر می‌شود که نیروهای روسیه با عقب‌نشینی از مناطق شمال اوکراین به دنبال تمرکز بر جبهه‌های نبرد در جنوب و شرق این کشور هستند. 
 
بوچا از جمله شهرهایی است که به دنبال عقب‌نشینی نظامیان روسیه به دست نیروهای اوکراینی افتاده است. 
 
                           ",https://www.asriran.com/003UlO
833243,۱۴۰۱/۰۱/۱۴,حوادث,ریزش کوه در جاده هراز در روز سیزده‌بدر (فیلم),تصاویری از ریزش کوه در جاده هراز در روز سیزده‌بدر ببینید.,کد ویدیو  دانلود    فیلم اصلی                                     ,https://www.asriran.com/003UlP
833244,۱۴۰۱/۰۱/۱۴,بین الملل,مذاکرات طرف‌های یمنی امروز در ریاض ازسرگرفته می‌شود,این آتش‌بس شامل توقف عملیات نظامی در داخل یمن و مرزهای عربستان و یمن است.,"مذاکرات میان طرف‌های یمنی امروز (یکشنبه) در ریاض ازسرگرفته می‌شود.

به گزارش ایسنا، به نقل از سایت الحدث، قرار است مذاکرات امروز (یکشنبه) درباره مرحله دوم بررسی چالش‌های سیاسی، امنیتی و اقتصادی باشد.
آتش بس میان طرف‌های یمنی از شنبه به مدت دو ماه آغاز شده است.
این آتش‌بس شامل توقف عملیات نظامی در داخل یمن و مرزهای عربستان و یمن است.
تیم لیندرکینگ، نماینده آمریکا در امور یمن اعلام کرد که آتش‌بس مسئله مهم و سرنوشت‌سازی برای ترسیم آینده این کشور است.
وی تأکید کرد که آتش‌بس فرصت مثبتی برای حل نزاع است.
لیندرکینگ بر همبستگی آمریکا با عربستان در برابر حملات انصارالله تأکید کرد.
                           ",https://www.asriran.com/003UlQ
833241,۱۴۰۱/۰۱/۱۴,اقتصادی,پرواز ۲۹ هزار واحدی بورس,در بازار امروز ۲۰۸ نماد به ارزش ۱۲ هزار و ۲۶۵ میلیارد ریال صف خرید و ۲۴ نماد به ارزش ۳۹۹ میلیارد ریال صف فروش بودند.,"بازار سرمایه روز سبزی را پشت سر گذاشت و شاخص کل بورس توانست بیش از ۲۹ هزار واحد افزایش یابد.

به گزارش ایسنا، شاخص کل بورس اموروزبا ۲۹ هزار و ۸۵۹ واحد افزایش تا رقم یک میلیون و ۴۶۱ واحد افزایش یافت. شاخص کل با معیار هم وزن هم ۶۸۰۸ واحد صعود کرد و به رقم ۳۷۲ هزار و ۷۱۲ واحد رسید. در این بازار ۵۳۰ هزار معامله به ارزش ۵۷ هزار و ۲۷۲ میلیارد ریال انجام شد.
فولاد مبارکه اصفهان، ملی صنایع مس ایران، سرمایه گذاری نفت و گاز و پتروشیمی تامین، پتروشیمی جم، ایران خودرو، سرمایه گذاری غدیر و فولاد خوزستان نسبت به سایر نمادها بیشترین تاثیر مثبت را روی بورس گذاشتند.
در آن سوی بازار سرمایه شاخص کل فرابورس با ۳۱۵ واحد افزایش در رقم ۱۹ هزار و ۶۳۳ واحد ایستاد. در این بازار ۲۸۳ هزار معامله به ارزش ۳۱ هزار و ۳۲ میلیارد ریال انجام شد.
پلیمر آریاساسول، فولاد هرمزگان جنوب، پتروشیمی تندگویان، پتروشیمی زاگرس، مجتمع جهان فولاد سیرجان، گروه توسعه مالی مهرآیندگان و سرمایه گذاری صبا تامین نسبت به سایر نمادها بیشترین تاثیر مثبت را روی فرابورس گذاشتند.
در بازار امروز ۲۰۸ نماد به ارزش ۱۲ هزار و ۲۶۵ میلیارد ریال صف خرید و ۲۴ نماد به ارزش ۳۹۹ میلیارد ریال صف فروش بودند.
                           ",https://www.asriran.com/003UlN
833239,۱۴۰۱/۰۱/۱۴,بین الملل,لیتوانی از شَرِ گاز روسیه خلاص شد,رییس جمهوری لیتوانی گفته اگر این کشور توانسته واردات گاز روسیه را قطع کند، دیگر کشورهای اروپایی هم می توانند با در پیش گرفتن تمهیداتی وابستگی به گاز روسیه را به صفر برسانند.,"وزارت انرژی لیتوانی اعلام کرد این کشور از ماه جاری میلادی دیگر از روسیه گاز وارد نخواهد کرد و واردات گاز از روسیه را به طور کامل قطع کرده است.
به گزارش عصرایران به نقل از رویترز، وزارت انرژی لیتوانی روز گذشته اعلام کرد در پی تهاجم روسیه به اوکراین و تاکید روسیه به پرداخت بهای گاز وارداتی با ""روبل""، این کشور به عنوان نخستین کشور اروپایی به طور کامل واردات گاز از روسیه را متوقف  و خود را از بند وابستگی به گاز روسیه خلاص کرده است.
وزارت انرژی لیتوانی در بیانیه ای اعلام کرد که از این پس تمام گاز طبیعی برای مصرف داخلی لیتوانی از طریق پایانه واردات گاز طبیعی مایع (LNG) در بندر ""کلایپدا"" وارد خواهد شد.
""داینیوس کریویس"" وزیر انرژی لیتوانی در این بیانیه‌ افزود: ""ما اولین کشور اتحادیه اروپا در میان کشورهای وابسته به شرکت گازپروم روسیه هستیم که به گاز این کشور احتیاجی نداریم و این نتیجه سیاست انرژی منسجم چند ساله و اقدامات زیرساختی به موقع است.""
""گیتاناس ناوسدا"" رییس‌جمهوری لیتوانی روز شنبه در توییتی نوشت: ""از این ماه به بعد - دیگر گاز روسیه در لیتوانی وجود ندارد"" و گفت این کشور ""روابط انرژی با متجاوز"" را قطع می‌کند.
وی افزود: ""اگر ما می توانیم این کار را انجام دهیم، بقیه اروپا نیز می توانند این کار را انجام دهند.""
رییس جمهوری لیتوانی/ عکس آرشیوی/ رویترز

ترمینال ال‌ان‌جی ""کلایپدا"" لیتوانی به نام ""ایندیپندنس"" در سال 2014 افتتاح شد تا به انحصار عرضه گاز روسیه پایان دهد.
کشور 2.8 میلیون نفری لیتوانی، یکی از 3 کشور اروپایی حوزه بالتیک محسوب می شود که از اقمار شوری سابق محسوب می شد، اما پس از فروپاشی شوروی آرام آرام به سمت غرب چرخید و اکنون عضوی از اتحادیه اروپا و پیمان امنیتی- نظامی ""ناتو"" است.
با وجود قطع واردات گاز لیتوانی از روسیه، این کشور اعلام کرده همچنان به ترانزیت گاز وارداتی از بلاروس برای منطقه ""کالینینگراد"" روسیه در حوزه بالتیک ادامه خواهد داد.
""ولادیمیر پوتین"" رییس فدراسیون روسیه اخیرا از خریداران اروپایی گاز روسیه که مسکو را بابت جنگ اوکراین تحریم کرده اند، خواست که از روز جمعه بهای گاز وارداتی خود از روسیه را به پول ملی روسیه (روبل) پرداخت کنند ودر غیر این صورت با کاهش یا قطع عرضه مواجه خواهند شد، اقدامی که پایتخت‌های اروپایی آن را رد کرده و دولت آلمان آن را ""باج‌خواهی"" خوانده است.
در بیانیه وزارت انرژی لیتوانی آمده است: ""در این شرایط، تقاضای روسیه برای پرداخت بهای گاز به روبل بی‌معنی می‌شود، زیرا لیتوانی دیگر سفارش گاز نمی‌دهد و انتظار پرداخت‌های بیشتری را ندارد.""                           ",https://www.asriran.com/003UlL
833240,۱۴۰۱/۰۱/۱۴,فرهنگی/هنری,ممنوع‌الخروجی شاهکار هنری سزان از بریتانیا,این تابلو نقاشی رنگ روغن یکی از چهار اثر هنری است که این هنرمند فرانسوی از منظره‌های «نورماندی» در فرانسه خلق کرده است. این نقاشی نخستین‌بار توسط «ویکتور شوکیه» یک مجموعه‌دار مهم آثار امپرسیونیست قرن نوزدهم خریداری شد.,"دولت بریتانیا خروج نقاشی ارزشمند «پل سزان» که به یکی از گالری‌های لندن امانت داده شده بود را به طور موقت ممنوع کرد.

به گزارش ایسنا، دولت بریتانیا خروج تابلو نقاشی قرن نوزدهمی «پل سزان» را که مدت طولانی از سال ۱۹۸۰ به گالری «کورتالد» در لندن امانت داده شده بود را موقتا ممنوع کرد. این تابلو نقاشی منظره که «Hattenville» نام دارد در سال ۱۸۸۲ توسط «پل سزان» نقاش مشهور فرانسوی خلق شد و ارزش آن ۱۰ میلیون پوند، معادل ۱۳ میلیون دلار برآورد شده است.
این تابلو نقاشی یکی از چندین اثر هنری ارزشمندی است که در سال گذشته ممنوعیت خروج در بریتانیا بر روی آن اعمال شده است. سیاست دولت بریتانیا به موسسات عمومی اجازه می‌دهد مهلتی برای جمع‌آوری بودجه مورد نیاز به منظور خرید این تابلو نقاشی «سزان» فراهم شود.
یکی از موسسات هنری بریتانیا باید تا پایان جولای هزینه مورد نیاز برای نگه داشتن این اثر در داخل مرزهای بریتانیا را فراهم کند.
این تابلو نقاشی رنگ روغن یکی از چهار اثر هنری است که این هنرمند فرانسوی از منظره‌های «نورماندی» در فرانسه خلق کرده است. این نقاشی نخستین‌بار توسط «ویکتور شوکیه» یک مجموعه‌دار مهم آثار امپرسیونیست قرن نوزدهم خریداری شد.
بعد از مدتی این نقاشی در سال ۱۹۳۷ به «ساموئل کورتالد» مجموعه‌دار بریتانیایی و بنیان‌گذار موسسه هنری «کورتالد» رسید. در طول زمان، این نقاشی بین مجموعه‌داران خصوصی دست به دست شد تا اینکه به مالکیت مالک ناشناس کنونی درآمد.
                           ",https://www.asriran.com/003UlM
833238,۱۴۰۱/۰۱/۱۴,بین الملل,مسکو: مذاکرات صلح به اندازه کافی پیشرفت نکرده تا پوتین و زلنسکی دیدار کنند,مذاکرات از طریق ویدئوکنفرانس در روز دوشنبه ادامه خواهد داشت.,"روسیه امروز (یکشنبه) اعلام کرد که مذاکرات صلح با اوکراین به اندازه کافی برای نشست بین رهبران دو کشور پیشرفت نکرده و موضع مسکو درخصوص وضعیت کریمه و دونباس ""بدون تغییر"" باقی می‌ماند.

به گزارش ایسنا، به نقل از خبرگزاری رویترز، ولادیمیر مدینسکی، رئیس هیئت مذاکره‌کننده روسی در تلگرام عنوان داشت: پیش‌نویس این توافق هنوز آماده نیست. من بارها و مجدد تکرار می‌کنم که موضع روسیه درخصوص کریمه و دونباس تغییری نمی‌کند.
پس از حمله روسیه به اوکراین در تاریخ ۲۴ فوریه، هر دو طرف مذاکراتی را برگزار کرده‌اند اما تاکنون هیچ پیشرفت و توافقی حاصل نشده است.
مدینسکی گفت که اوکراین ""رویکرد واقع‌بینانه‌تری"" را در مذاکرات صلح از خود نشان داده است.
وی افزود که اوکراین آماده است تا ""بی‌طرفی"" خود را در رابطه با نداشتن تسلیحات هسته‌ای اعلام کند.
این رئیس هیئت مذاکره‌کننده روسی اشاره کرد که تاکنون ""هیچ پیشرفتی"" حاصل نشده است اما افزود: سوالاتی درخصوص کریمه و همچنین دونباس مطرح می‌شود؛ منطقه‌ای که ولادیمیر پوتین، رئیس جمهوری روسیه در ماه فوریه استقلال آن را به رسمیت شناخت. در این رابطه موضع مسکو تغییری نمی‌کند.
ولادیمیر مدینسکی گفت که او مثل دیوید آراخامیا، مذاکره کننده اوکراینی ""خوش‌بینانه"" به قضیه نگاه نمی‌کند؛ مذاکره کننده‌ای که به تلویزیون اوکراین روز شنبه اعلام کرد که پیش‌نویس توافق به حد کافی پیشرفت داشته است تا رئیس جمهوری روسیه با همتای اوکراینی خود دیدار کند.
وی افزود که مذاکرات از طریق ویدئوکنفرانس در روز دوشنبه ادامه خواهد داشت.
                           ",https://www.asriran.com/003UlK
833237,۱۴۰۱/۰۱/۱۴,فرهنگی/هنری,تعرض به سنگ‌نگاره ساسانی به خاطر گنج!,,"یک فعال میراث فرهنگی در استان فارس از تخریب و تعرض به یک سنگ‌نگاره ساسانی توسط سوداگران گنج خبر داد.

به گزارش ایسنا، سیاوش آریا با بیان این‌که موضوع سنگ‌نگاره «سراب بهرام» بر تخت نشستن پادشاه است که در دو سویش قرینه‌وار، دو تن از بزرگان و فرماندهان ساسانی فروتنانه در برابرش ایستاده‌اند، ‌درباره تعرض و تخریب رخ‌داده توضیح داد: سوداگران اموال تاریخی و فرهنگی در زمانی ناروشن و احتمالا به بهانه‌های خیال‌انگیز برای یافتن گنج که به هیچ وجه وجود خارجی در میان سنگ و کوه ندارد، در نزدیکی و چند متری سنگ‌نگاره ساسانی نامدار به سراب بهرام در شهر نورآباد پارس و در دامان کوه با پُتک، سنگ‌ها را شکسته‌اند و خرده‌سنگ‌ها نیز روی زمین رها شده است که ظواهر نشان می‌دهد این اتفاق به تازگی رخ داده است.
این فعال میراث فرهنگی با بیان این‌که سنگ‌نگاره ساسانی را در بازدیدی که سال گذشته از این منطقه داشته، سالم دیده است، این احتمال را مطرح کرد که آسیب این اواخر و در چند ماه گذشته وارد شده است و در ادامه، درباره وضعیت این حجاری ساسانی، توضیح داد: سنگ‌نگاره ساسانی «سراب بهرام» واپسین روزهای زیست خود را سپری می‌کند و نفس‌هایش به شماره ‌افتاده است.
یادگار ساسانیان در حال پاک شدن از چهره تاریخ است و سال‌های سال در بدترین شرایطِ نگهداری و حفاظتی ‌قرار گرفته و در گوشه‌ای به حال خود رها شده و همچنان مورد بی‌مهری مدیران فرهنگی قرار دارد.


شکستن کناره‌های سنگ‌نگاره ساسانی




آثار جدیدی از شکستگی در حاشیه سنگ‌نگاره ساسانی


وی افزود: کمبود بودجه و نیروی انسانی انگیزه‌ای شده است که وزارت میراث فرهنگی نتواند به‌درستی از یادمان‌های تاریخی و فرهنگی پاسداری و نگهبانی کند و هرکدام از یادگارهای تاریخی در گوشه‌ای به حال خود رها شده و درحال پاک شدن از چهره تاریخ است.
این کنشگر میراث فرهنگی ادامه داد:‌ سوراخ‌های پدیدارشده روی این سنگ‌نگاره ارزشمند، آن را به یادگارِ تاریخیِ به‌جای‌مانده از جنگ شبیه کرده است تا یادمانی باشکوه از روزگار ساسانیان. با این همه، نه‌تنها هیچ‌گونه نگرش ویژه‌ای به این یادگار نیاکانی بی‌مانند نشده است، بلکه هنوز این مجموعه مورد مطالعات باستان‌شناسان قرار نگرفته و حتی حریم و عرصه آن نیز روشن نشده است.

آریا همچنین گفت: آسیب‌های واردشده در کنار عوامل طبیعی و بیولوژیکی (گُل‌سنگ‌ها) که با گذشت زمان پدیدار شده، بیشتر بخش‌ها به‌ویژه چهره افراد تراشیده‌شده در این سنگ‌نگاره را نازیبا و زشت کرده است، به گونه‌ای که دیگر هویت آن‌ها آشکار نیست. رخنه روزافزون گل‌سنگ‌ها سبب تَرَک و شکاف‌هایی در درون سنگ‌نگاره سراب بهرام شده و آسیب‌های برگشت‌ناپذیری را برجای گذاشته است.
«سَراب بهرام» سنگ‌نگاره‌ای بازمانده از دوران ساسانیان است که در کنار روستایی به همین نام واقع شده که سال‌ها به حال خود رها شده است. سیاوش آریا سال ۱۳۹۳ نیز درباره این‌که  بومیان منطقه این سنگ‌نگاره را هدف تیراندازی و پرتاب سنگ قرار داده‌اند، ‌ هشدار داده بود.
او همچنین گفته بود این سنگ‌نگاره محل گذر گوسفندان و گله‌های دام شده که علاوه‌بر فرسایش، سرگین آن‌ها پوسیدگی تدریجی این سنگ‌نگاره را موجب شده است.
در همان سال، میلاد وَندایی ـ باستان‌شناس ـ‌ درباره وضعیت نگهداری از این اثر ساسانی، گفته بود: در گذشته حصاری از توری فلزی در برابر این یادمان وجود داشت تا بتواند این نگارۀ ساسانی بی‌همتا را از آسیب مردم منطقه و گذر گوسفندان نگه دارد، ولی این دیواره دیگر از میان رفته است و سنگ‌نگاره در خطر ویرانی جدی و وضعیت بسیار اندوهباری قرار گرفته است.

این باستان‌شناس هویت این سنگ‌نگاره را چنین شرح داده است: در هر دو سوی پادشاه دو نجیب‌زاده یا بزرگان درباری ایستاده‌اند.
هرچهار نگاره با پوشش گرانمایه و همیشگی ساسانی قرار دارند. همۀ پژوهشگرانی که دربارۀ این سنگ‌نگاره یادداشت‌هایی دارند، در هویت‌شناسی پادشاه، این نگاره را بهرام دوم با تاجی که ویژه او است، خوانده‌اند، اما هویت‌شناسی چهار درباری دیگر محل مناقشه بوده است. برای نخستین بار «اردمن» این چهار نگاره را چهار مقام بلندپایه از دولت ساسانی دانسته و آنان را فَرنِشین (رییس) روحانیان، سپاه‌سالار، دیوان‌سالار و استریوشان سالار که نُمادی از چهار گروه (طبقه) اجتماعی ساسانی است شناساند.
پس از آن، «هِرتسفِلد» نگاره نخست از سمت چپ را بهرام سوم، جانشین(ولیعهد) پادشاه دانست، اما «لوکونین» با دیدگاه او مخالف است و آن را «کَرتیر»، موبد بزرگ ساسانی می‌داند، دیدگاهی که «هینتس» و «هرمان» نیز از آن پیروی کرده‌اند، این دیدگاه با توجه به دیگر نگاره‌های کرتیرکه در آن‌ها ""قیچی"" نماد او آورده شده، درست است.
در این میان، چهرۀ بدون ریش او نشان دیگری بر این ادعا است.

سنگ‌نگاره «سراب بهرام» در ۹ کیلومتری شهر نورآباد مَمَسنی در استان فارس قرار دارد. درازای این اثر چهار متر و ۸۵ سانتی‌متر و پهنای آن دو متر و ۹۰ سانتی‌متر است که در دامان کوه تراشیده شده، این یادمان در ۱۲ اسفند ۱۳۱۵ خورشیدی با شمارۀ ۲۷۸ در فهرست آثار ملی به ثبت رسیده است.
نشانه‌هایی از تخریب، رویش گل‌سنگ و ترک‌های حاصل از فرسایش
 
 
آثاری از شکستگی جدید در سنگ‌نگاره ساسانیعکس‌ها از سیاوش آریا
 
                           ",https://www.asriran.com/003UlJ
833236,۱۴۰۱/۰۱/۱۴,اجتماعی ,تهران گرم می شود,از اواخر وقت چهارشنبه (۱۷فروردین) و طی روز پنج شنبه در بعضی ساعات بارش باران در برخی مناطق همراه با رگبار و رعد و برق و وزش باد شدید موقتی و در مناطق مستعد بارش تگرگ مورد انتظار است.,"بر اساس بررسی داده‌ها و نقشه‌های پیش‌یابی هواشناسی برای آسمان استان تهران طی امروز و فردا (۱۴ و ۱۵ فروردین) ابری و نیمه ابری همراه با افزایش نسبی دما و وزش باد ملایم و از دوشنبه کاهش نسبی دما و بارش باران پیش‌بینی می‌شود.

به گزارش ایسنا، بر اساس بررسی داده‌ها و نقشه‌های پیش‌یابی هواشناسی، آسمان استان تهران طی امروز تا بعدازظهر دوشنبه (۱۴ تا ۱۵ فروردین) قسمتی ابری گاهی نیمه ابری همراه با وزش باد ملایم و افزایش تدریجی دما و از بعد از ظهر دوشنبه تا پنجشنبه (۱۵ تا ۱۸ فروردین) نیمه ابری گاهی ابری همراه با وزش باد در برخی مناطق وزش باد شدید و گاهی خیلی شدید و کاهش نسبی دما پیش‌بینی می‌شود.
همچنین از اواخر وقت چهارشنبه (۱۷فروردین) و طی روز پنج شنبه در بعضی ساعات بارش باران در برخی مناطق همراه با رگبار و رعد و برق و وزش باد شدید موقتی و در مناطق مستعد بارش تگرگ مورد انتظار است.
بر اساس اعلام اداره کل هواشناسی استان تهران، ایستگاه فیروزکوه با کمینه دمای منفی ۱ درجه سانتیگراد سردترین نقطه استان تهران در ۲۴ ساعت گذشته بوده‌ است.
همچنین آسمان تهران فردا (۱۵ فروردین ماه) نیمه ابری همراه با وزش باد با حداقل دمای ۱۵ و حداکثر دمای ۲۷ درجه سانتیگراد و طی سه‌شنبه (۱۶ فروردین ماه) قسمتی ابری تا نیمه‌ابری و وزش باد وگاهی وزش باد شدید با حداقل دمای ۱۵ و حداکثر دمای ۲۶ درجه سانتیگراد پیش‌بینی می‌شود.
                           ",https://www.asriran.com/003UlI
833235,۱۴۰۱/۰۱/۱۴,اجتماعی ,ماجرای حادثه دیروز جاده هراز چه بود؟,این حادثه که هنوز مشخص نیست به دلیل انفجار در معدن رخ داده یا اجرای عملیات در این معدن سبب ریزش و رانش کوه شده است، آنقدر بزرگ بود که ساعت‌ها مردم در گردوخاک ناشی از این اتفاق گیر کرده بودند,"در پی انتشار ویدئویی در فضای مجازی که نشان می‌داد در بخشی از جاده هراز ریزش و رانش کوه اتفاق افتاده است، معاون سازمان راهداری این گردوخاک را ناشی از فعالیت در معدنی در حوالی این منطقه دانست و گفت: خوشبختانه این حادثه تلفات جانی در بر نداشت.
 
به گزارش ایسنا، روز گذشته ویدئویی از سوی برخی شهروندان منتشر شد که نشان می‌داد در کیلومتر ۳۶ جاده هراز ریزش و رانش کوه صورت گرفته و پلیس و راهداری هم در این شرایط حضور نداشتند. در ویدئو ادعا میشد که مردم ساعت‌ها در این گرد و خاک اسیر شده بودند و نمی‌توانستند از این محدوده تردد کنند.
 
رضا اکبری - معاون راهداری سازمان راهداری و حمل و نقل جاده‌ای- در این باره در گفت‌وگو با ایسنا اظهار کرد: این گرد و خاک ناشی از ریزش کوه در معدن بخش خصوصی بود که خوشبختانه دیروز عصر این مشکل حل شد و حادثه جانی هم در بر نداشت.
 
وی اضافه کرد: این معدن در منطقه بلده شهرستان آمل بوده و به بخش خصوصی تعلق دارد و با توجه به این‌که در حریم جاده نیست مسئولیتی بابت آن نداشتیم.
 
معاون راهداری سازمان راهداری و حمل و نقل جاده‌ای در پاسخ به سوالی مبنی بر این که آیا اجرای عملیات کارگاهی در معدن مورد نظر قانونی بوده و شکایتی از این بخش خصوصی بابت ایجاد مزاحمت برای مردم و این محور ندارید؟ گفت: مسلما اداره کل راهداری استان مازندران از این بابت طرح دعوی و شکایت خود را امروز مطرح خواهد کرد چرا که حتی اگر این معدن در حریم جاده نباشد و مسئولیت آن با دستگاه دیگری مانند وزارت صنعت، معدن و تجارت باشد، در صورت اجرای عملیاتی که سبب از بین رفتن دید رانندگان در محور هراز شود، باید هماهنگی لازم با راهداری انجام می‌شد تا بتوانیم به گونه‌ای مدیریت کنیم که چنین حوادثی رخ ندهد.
 
اکبری اعلام کرد: در فیلمی که منتشر شده مشخص نیست اما معدن مورد نظر و محور هراز از هم فاصله دارند و بین آن‌ها رودخانه وجود دارد اما این حادثه که هنوز مشخص نیست به دلیل انفجار در معدن رخ داده یا اجرای عملیات در این معدن سبب ریزش و رانش کوه شده است، آنقدر بزرگ بود که ساعت‌ها مردم در گردوخاک ناشی از این اتفاق گیر کرده بودند و نمی‌توانستند از این منطقه از جاده هراز عبور کنند.                           ",https://www.asriran.com/003UlH
