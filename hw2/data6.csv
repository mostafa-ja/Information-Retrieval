News_ID,Date,Subject,Title,Summary,Body,Short_link
835346,۱۴۰۱/۰۱/۲۷,حوادث,طوفان در پردیس جان یک نفر را گرفت,در پی این طوفان و کنده شدن جایگاه ایستگاه اتوبوس و سقوط آن بر یک عابر پیاده از اتباع افغانستان در فاز سه پردیس، این فرد جان خود را از دست داد.,"وزش طوفانی نسبتاً شدید در پردیس جان یک نفر را گرفت.
به گزارش مهر، بعد از ظهر جمعه طوفانی نسبتاً شدید استان تهران را در نوردید.
در پی این طوفان و کنده شدن جایگاه ایستگاه اتوبوس و سقوط آن بر یک عابر پیاده از اتباع افغانستان در فاز سه پردیس، این فرد جان خود را از دست داد.
این جایگاه ایستگاه اتوبوس بر اثر طوفان از جا کنده شده است و علاوه بر این مورد تعدادی درخت در سطح استان تهران شکسته شدند.                           ",https://www.asriran.com/003VJK
835344,۱۴۰۱/۰۱/۲۷,سلامت,عوارض خطرناک مصرف هندوانه,غذاهای حاوی لیکوپن مانند هندوانه ممکن است این علائم را نیز ایجاد کنند.این علائم فقط وقتی دیده می شود، که لیکوپن از طریق میوه جذب شده باشد ،نه غذا.,"مصرف بیش از مصرف هندوانه حد می تواند سطح ویتامین های خاصی در بدن را افزایش دهد که ممکن است عوارض ایجاد کند.
به گزارش بهداشت نیوز، ویتامین C فراوان در هندوانه، می تواند علایمی مانند اسهال یا ناراحتی های دستگاه گوارش ایجاد کند.
غذاهای حاوی لیکوپن مانند هندوانه ممکن است این علائم را نیز ایجاد کنند.این علائم فقط وقتی دیده می شود، که لیکوپن از طریق میوه جذب شده باشد ،نه غذا.
سطح پتاسیم در هندوانه نکته حائز اهمیت دیگر است، که ممکن است منجر به عوارض مانند هایپرکالمیا که باعث آریتمی قلب می شود و می تواند خطرناک باشد ؛ همچنین عوارض ناشی از مصرف زیاد هندوانه را می توان با مصرف متناسب متعادل نمود.                           ",https://www.asriran.com/003VJI
835341,۱۴۰۱/۰۱/۲۷,حوادث,کشف بیش از ۶۸۰ کیلو حشیش و تریاک و مرفین در مرز میرجاوه,مرزداران هنگ مرزی میرجاوه در این عملیات موفق شدند ضمن توقیف دو دستگاه خودرو و دستگیری دو سوداگر مرگ، ۶۸۶ کیلوگرم انواع موادمخدر شامل ۴۳۶ کیلوگرم حشیش، ۲۱۹ کیلوگرم تریاک و ۳۱ کیلوگرم مرفین را به همراه یک دستگاه بی سیم کشف کنند.,"فرمانده مرزبانی از انهدام باند قاچاق مواد مخدر و کشف بیش از نیم تُن انواع موادمخدر توسط مرزبانان هنگ مرزی میرجاوه خبر داد.
به گزارش ایسنا،  احمدعلی گودرزی در تشریح این خبر گفت: مرزبانان هنگ مرزی میرجاوه با انجام اقدامات تخصصی - اطلاعاتی، از فعالیت باند قاچاق موادمخدر در حوزه استحفاظی آن یگان مطلع شدند و با برنامه‌ریزی دقیق عملیاتی، کشف محموله مواد افیونی را در دستور کار قرار دادند.
وی افزود: با پشتیبانی اطلاعاتی و هدایت عملیاتی مرزبانی استان سیستان و بلوچستان، مسیرهای احتمالی تردد قاچاقچیان مشخص شد و در راستای مقابله با سوداگران مرگ، مرزبانان هنگ مرزی میرجاوه با استقرار کمین‌های هدفمند و اجرای طرح مهار، منطقه مورد نظر را در کنترل خود قرار دادند و توانستند محموله موادمخدر را کشف کنند.
مرزداران هنگ مرزی میرجاوه در این عملیات موفق شدند ضمن توقیف دو دستگاه خودرو و دستگیری دو سوداگر مرگ، ۶۸۶ کیلوگرم انواع موادمخدر شامل ۴۳۶ کیلوگرم حشیش، ۲۱۹ کیلوگرم تریاک و ۳۱ کیلوگرم مرفین را به همراه یک دستگاه بی سیم کشف کنند.
بر اساس اعلام سایت پلیس، گودرزی ضمن تقدیر از همکاری خوب نهادهای امنیتی و اطلاعاتی، اظهار کرد: مرزبانان به صورت شبانه‌روزی در مناطق مرزی کشور حضور فعال و گسترده دارند و اجازه ایجاد هیچ‌گونه ناامنی را به مخلان نظم و امنیت نمی‌دهند.                           ",https://www.asriran.com/003VJF
835342,۱۴۰۱/۰۱/۲۷,فرهنگی/هنری,جواد هاشمی به رئیس‌جمهور: برخی هنرمندان مایل به ملاقات با شما نیستند/ واکنش رئیسی چه بود؟,زیباترین برخورد آقای رئیس‌جمهور زمانی بود که سیدجواد هاشمی، بازیگر و کارگردان بدون هماهنگی ایستاد و گفت: «برخی هنرمندان مایل نیستند با شما ملاقات کنند و این جمع همه هنرمندان ایران محسوب نمی‌شوند» رئیس‌جمهور هم در پاسخ با لبخند و احترام اعلام کرد «من رئیس‌جمهور و خدمتگزار همه هستم چه رای داده باشند و چه رای نداده باشند و ای کاش زمان و مکان اجازه میداد با همه دیدار کنم.»»,"محمود گبرلو، مجری تلویزیون و منتقد سینما و از جمله حاضران در مراسم افطار رئیس‌جمهور می‌گوید جواد هاشمی به رئیس‌جمهور گفته است که برخی هنرمندان مایل به ملاقات با او نیستند و این جمع، همه هنرمندان ایران نیست. او ادامه داد رئیس‌جمهور هم در پاسخ اعلام کرد خدمتگزار همه است؛ چه کسانی که به او رای دادند و چه کسانی که به او رای ندادند.
به گزارش خبرآنلاین، محمود گبرلو، مجری تلویزیون و منتقد سینما با بیان روایتی از مراسم افطار رئیس‌جمهور با هنرمندان که شامگاه پنجشنبه ۲۵ فروردین در محیط باز ساختمان دولت برگزار شد به آن‌چه سیدجواد هاشمی، بازیگر و کارگردان تلویزیون و سینما خطاب به رئیس‌جمهور گفت، پرداخت.
او در بخشی از این روایت در صفحه اینستاگرامش چنین نوشت: «حرکت پسندیده رئیس‌جمهور بعد از سخنرانی, حضور در جمع هنرمندان بدون حفاظت و سخت‌گیری و گوش دادن به تک تک حرف‌ها بود. دیداری که طبیعتاً درددل‌های خصوصی و شخصی هنرمندان در آن مطرح شد و گاه مواردی را هم به مسئولین برای پیگیری یادآور شدند. دقت ایشان به حدی بود که زمانی که نزدیک امیر دژاکام شدند گفتند شما فرمودید سه نکته دارید اما فقط دو نکته را اشاره فرمودید! رضایت نسبی در این دیدار میان طرفین مشهود بود و احساس می‌شد هیچکدام مایل نبودند این لحظات صمیمی را ترک کنند.»
گبرلو در ادامه به این نکات اشاره کرد: «زیباترین برخورد آقای رئیس‌جمهور زمانی بود که سیدجواد هاشمی، بازیگر و کارگردان بدون هماهنگی ایستاد و گفت: «برخی هنرمندان مایل نیستند با شما ملاقات کنند و این جمع همه هنرمندان ایران محسوب نمی‌شوند» رئیس‌جمهور هم در پاسخ با لبخند و احترام اعلام کرد «من رئیس‌جمهور و خدمتگزار همه هستم چه رای داده باشند و چه رای نداده باشند و ای کاش زمان و مکان اجازه میداد با همه دیدار کنم.»»
حمیدرضا نوربخش، منوچهر شاهسواری، جواد شمقدری، شاهین فرهت، امیر دژاکام، مسعود ده‌نمکی، سیدضیاء هاشمی، مرتضی شعبانی، جواد بختیاری و انسیه شاه‌حسینی هنرمندانی بودند که در مراسم افطار با رئیس‌جمهور دغدغه‌ها و پیشنهادات خود را برای رفع مشکلات هنرمندان مطرح کردند.                           ",https://www.asriran.com/003VJG
835340,۱۴۰۱/۰۱/۲۷,بین الملل,مجازات عجیب طالبان برای روزه‌ خواری (عکس),‏یکی از هزاره ها به جرم روزه خواری توسط طالبان دستبند زده شده و با بشقابی در دهان در خیابان گردانده شد؛ گفته می شود او بیمار و مسافری از اهالی سرجنگل بوده که برای مراجعه به پزشک به غور رفته بوده است؛ طالبان شکستن روزه را حتی برای مسافر مجاز نمی‌دانند.,"در ویدیوهایی که از او در شبکه‌های اجتماعی نشر شده، دیده می‌شود که طالبان غوری نان را به دهنش گذاشته و در شهر گرداندند.
با این حال، محمد محقق ، از رهبران هزاره افغانستان، این رویداد را نمونه‌ی آشکار نقض حقوق بشری و تبعیض و تحقیر قومی و مذهبی است.
آقای محقق، گفته است: «از علما و شخصيت‌هاى كشور خصوصاً جامعه‌ی تشيع و هزاره كه به نحوى با طالبان همکارى دارد نيز، می‌خواهم كه به مظالمى كه بر هم‌كيشان شان و هزاره و شيعه شان روا داشته می‌شود، توجه داشته باشند و حتا الامكان جلوگيرى كنند.»                           ",https://www.asriran.com/003VJE
835339,۱۴۰۱/۰۱/۲۷,فرهنگی/هنری,نمایش‌های روی صحنه ۵ شب تعطیل هستند,از روز سی و یکم فروردین تا پایان روز چهارم اردیبهشت سینماها و تئاترها تعطیل هستند.,"تمامی آثار نمایشی از ۳۱ فروردین تا ۴ اردیبهشت اجرایی ندارند.

به گزارش ایسنا به نقل از روابط عمومی اداره کل هنرهای نمایشی، تمامی نمایش‌هایی که در تالارهای مختلف تهران و دیگر شهرهای مختلف کشورمان به صحنه می‌روند، از روز سی و یکم فروردین تا پایان روز چهارم اردیبهشت به مناسبت ایام گرامی شب‌های قدر و شهادت حضرت علی (ع) اجرایی نخواهند داشت.
                           ",https://www.asriran.com/003VJD
835337,۱۴۰۱/۰۱/۲۷,سیاست خارجی,انتشار عکس زنان شمال ایران در سازمان ملل؟/ ماجرای تصویری که دست به دست می‌شود,با این که این پوستر طی دو سه سال اخیر چند بار دیگر نیز در فضای مجازی بازنشر شده بود، اما این بار به شکل بسیار گسترده‌ای مورد توجه قرار گرفت. تا جایی که در صفحه‌های شخصی برخی مسئولان و چهره‌های سرشناس نیز بازنشر شده است.,"پوستری که طی روزهای اخیر با عنوان پوستر روز جهانی زنان روستایی با تصویری از زنان روستایی شمال ایران در فضای مجازی دست به دست می‌شود و حتی در برخی رسانه‌های رسمی نیز خبر آن منتشر شده، یک پوستر جعلی است که پیش از این نیز بارها در فضای مجازی بازنشر شده بود.
به گزارش ایرنا، انتشار تصویری از یک پوستر غیررسمی با عنوان پوستر «روز جهانی زنان روستایی» در فضای مجازی و برخی رسانه‌های رسمی کشور طی روزهای اخیر به شکل گسترده‌ای مورد توجه کاربران و مخطابان قرار گرفته است. در این پوستر عکسی از زنان روستایی کشاورز شمال ایران دیده می‌شود که دور یک سفره در کنار شالیزار کنار هم نششسته‌اند. زنانی که در ایفای نقش و اثرگذاری بالای آن‌ها برای رونق فعالیت‌های کشاورزی بویژه در استان‌های شمالی هیچ تردیدی وجود ندارد و قاطعانه می‌توان گفت دست‌کم نیمی از آن‌چه در کشاورزی شمال ایران استخراج می‌شود حاصل تلاش آنان است. اما واقعیت این است که تصویر دست به دست شده با عنوان پوستر روز جهانی زنان روستایی جعلی است.

با این که این پوستر طی دو سه سال اخیر چند بار دیگر نیز در فضای مجازی بازنشر شده بود، اما این بار به شکل بسیار گسترده‌ای مورد توجه قرار گرفت. تا جایی که در صفحه‌های شخصی برخی مسئولان و چهره‌های سرشناس نیز بازنشر شده است.
نکته قابل توجه این‌که در برخی صفحه‌های اجتماعی و رسانه‌های مربوط به استان‌های شمالی نوعی رقابت برای منتسب دانستن این عکس به آن استان نیز دیده شده است. در حالی که با نگاهی به این پوستر و در نظر گرفتن برخی معیارها می‌توان به نادرستی خبر استفاده از تصویر زنان روستایی شمال ایران برای پوستر روز جهانی زنان روستایی و جعلی بودن این پوستر پی برد.
نخستین نکته برای شک کردن به واقعی بودن این پوستر، تاریخ نداشتن آن است. معمولا در پوسترهای اینچنینی که مربوط به روزهای جهانی ثبت شده در تقویم بین‌المللی هستند، سال انتشار پوستر نیز ثبت می‌شود. اما در این پوستر به جز یک لوگو و عبارت International Day of Rural Woman -روز جهانی زنان روستایی- و تاریخ روز و ماه یعنی ۱۵ اکتبر نشانه دیگری که بیانگر مشخصاتی واقعی از پوستر باشد دیده نمی‌شود.
نکته مهم دیگر که در این پوستر دیده می‌شود و می‌تواند دلیلی بر جعلی بودن آن باشد، اندازه غیراستاندارد آن در طراحی پوسترهای معتبر بین‌المللی است. معمولا پوسترهای اینچنینی مستطیل شکل هستند و در ابعادی استاندارد به صورت عموما عمودی و گاهی هم افقی طراحی می‌شوند. اما این پوستر هیچ کدام از این معیارها را ندارد.
جعلی بودن این پوستر را می‌توان از نبود طراحی در تصویر نیز دریافت. تصویری که از آن به عنوان پوستر روز جهانی زنان روستایی یاد می‌شود صرفا یک عکس است که زیر یک عبارت قرار گرفته و هیچ نشانه‌ای از طراحی پوستر و طراحی‌های هنرمندانه گرافیکی برای انتقال مفاهیم در آن دیده نمی‌شود.
ضمن این که ثبت شدن یک نشانی غیرمرتبط روی این پوستر نشان می‌دهد تصویری که دست به دست می‌شود غیرمعتبر است. روی کادر سبز رنگ در گوشه بالا و سمت راست تصویر نشانی @Roozh۳۶۵ نوشته شده که مشخص نیست مربوط به کدام صفحه در یکی از شبکه‌های اجتماعی است. طبیعتا روی پوستری با این فراگیری چنین نشانی غیرمرتبطی نباید ثبت شده باشد.
موضوع مهم بعدی که جعلی بودن این پوستر را تایید می‌کند، تاریخ واقعی روز جهانی زنان روستایی است که روی این پوستر جعلی هم قید شده است. ۱۵ اکتبر که در تقویم سازمان ملل با هدف حمایت از زنان روستایی به نام این گروه از زنان ثبت شده، مقارن با ۲۳ مهر است. در حالی که ۶ ماه تا روز جهانی زنان روستایی سال ۲۰۲۲ باقی مانده، عملا دلیلی برای انتشار پوستر این روز از سوی سازمان ملل وجود ندارد و باید چند ماه منتظر ماند تا پوستر روز جهانی زنان روستایی در سال ۲۰۲۲ منتشر شود.

با این حال شاید این ادعا مطرح شود که پوستر مربوط به سال‌های گذشته است. در عین حال که پیش‌تر عنوان شد در پوستر تاریخی که نشان دهنده سال انتشار باشد وجود ندارد، اما برای اثبات جعلی بودن این تصویر بازنشر شده در فضای مجازی و رسانه‌های رسمی، کافی است یک جست‌وجوی ساده در سایت مرتبط به نشانی https://www.woman.ch/ یا سایت زنان سازمان ملل به نشانی https://www.unwomen.org/ داشته باشیم تا دریابیم که چنین پوستری وجود ندارد.
البته راه ساده‌تری هم وجود دارد؛ این که عنوان International Day of Rural Woman را به اضافه سال مد نظر در گوگل جست‌وجو کنیم تا پوستر سال‌های گذشته روز جهانی زنان روستایی را ببینیم و با مشاهده پوسترهای مختلف که معیارهای طراحی حرفه‌ای پوستر برای این مناسبت‌های بین‌المللی را دارند دریابیم که در هیچ کدام از پوسترها چنین تصویری استفاده نشده است.
در تصویر زیر پوسترهای ۹ سال اخیر روز جهانی زنان روستایی را کنار هم قرار دادیم که در همه آن‌ها معیارهای مشخصی مانند تاریخ، شعار، طراحی گرافیکی، استفاده از عکس‌های هدفمند و حتی اشاره‌ای به تاریخچه نامگذاری روز جهانی زنان روستایی دیده می‌شود:
به نظر می‌رسد میل بالای فعالان حوزه زنان و بویژه مردم شمال کشور به ضرورت دیده شدن نقش و تلاش زنان روستایی شمال کشور در تأمین بخش قابل توجهی از محصولات کشاورزی و همچنین رد پای برجسته آن‌ها در اقتصاد کشاورزی و مشاغل بومی مانند دامداری سبب شده این پوستر غیرواقعی بدون توجه به درستی آن مورد توجه قرار بگیرد و بازنشر شود ، اما هر چند که نقش و اهمیت این قشر بر کسی پوشیده نیست و جای خالی تصویری از زنان روستایی ایران در پوستر این مناسبت بین‌المللی دیده می‌شود، باید پذیرفت که پوستر منتشر شده جعلی است.
انتخاب و ثبت کردن روزی به عنوان روز جهانی زنان روستایی ۱۸ دسامبر ۲۰۰۸ در قطعنامه مجمع عمومی سازمان ملل به تصویب رسید و از سال ۲۰۰۸ روز ۱۵ اکتبر مقارن با ۲۳ مهر به این عنوان نامگذاری شد.                           ",https://www.asriran.com/003VJB
835336,۱۴۰۱/۰۱/۲۷,عمومی,جزئیات راهپیمایی روز قدس و نماز عید فطر,سازمان تبلیغات اسلامی باید در ارتباط و هماهنگی با مساجد و تکایا به گونه ای عمل کند که دستورالعمل ها و شرایط رعایت پروتکل های بهداشتی محقق شود و بهتر است  افراد وسایل شخصی همچون قرآن، مهر و... را با خود به همراه داشته باشند.,"استاندار تهران جزئیات برگزاری راهپیمایی روز قدس و نماز عید فطر با توجه به شیوع کروناویروس را تشریح کرد.
به گزارش ایسنا، محسن منصوری در جلسه ستاد مقابله با کرونای استان تهران گفت: با توجه به تأکید ستاد مقابله با کرونا کماکان موضوع اصلی در کنترل بیماری کوید۱۹ واکسیناسیون است؛ لذا باید از همه ابزارها برای ترغیب تزریق دُز سوم بهره بگیریم. عددی حدود ۵۰ درصد واکسیناسیون در دُز سوم در استان تهران داریم؛ اما نسبت به عدد ۹۵ درصدی تزریق دُز اول بسیار پایین تر است که باید افزایش آن را پیگیری کنیم.
وی افزود: برخی گزارشات حاکی از آن است که عادی انگاری و عدم رعایت دقیق پروتکل های بهداشتی شدت گرفته و در سطح استان تهران از حدود ۶۲ درصد با ۲ درصد کاهش به ۶۰ درصد رسیده است. بی تردید هرگاه سهل انگاری کنیم لطمه می خوریم؛ لذا همه باید نسبت به این موضوع با حساسیت ویژه‌ای برخورد کنیم.
منصوری ادامه داد: حضوری شدن مدارس و دانشگاه ها تصمیم ستاد ملی مقابله با کرونا است و قطعا لازم الاجراست. اصل دیگر سلامتی دانش آموزان و همکارانمان در آموزش و پرورش است که باید با جدیت دنبال شود.
استاندار تهران در بخش دیگری از صحبت های خود به موضوع بدهی سازمان های بیمه به دانشگاه های علوم پزشکی اشاره کرد و افزود: با توجه به فشاری که بر روی دانشگاه های علوم پزشکی است باید بدهی آن ها در سریع ترین زمان ممکن پرداخت شود. در همین راستا نیاز است که سازمان های بیمه گر با روش هایی که مد نظرشان است این بدهی را پرداخت کنند.
وی افزود: در مورد مراکز واکسیناسیون نیز آنجا که مراجعه کننده ندارند باید با هماهنگی فرماندار نسبت به سبک کردن کار و یا اگر نیاز هست جمع آوری مرکز اقدام کنند؛ چرا که نباید اتلاف انرژی و سرمایه انسانی داشته باشیم.
منصوری در خصوص برگزاری مراسم شب های قدر، برگزاری نماز عید فطر و راهپیمایی روز قدس نیز گفت: پس از دو سال راهپیمایی روز قدس با توجه به شرایط منطقه ای و تأکید مقام معظم رهبری برگزار خواهد شد. این مراسم در فضای باز برگزار خواهد شد و باید با رعایت دستورالعمل‌ها و پروتکل‌های بهداشتی در کمال شکوه برگزار شود. لذا نیاز است برنامه ریزی شود تا مراسمی در شأن جمهوری اسلامی ایران و فلسطین برگزار شود. همچنین برای نماز عید فطر نیز این نماز باید با اولویت برگزاری در فضاهای باز برپا شود و اگر به هر دلیلی مقرر شد در فضای بسته برگزار شود حتما باید پروتکل های بهداشتی در دستور کار قرار گیرد.
وی ادامه داد: براساس تصمیم ستاد ملی مقابله با کرونا اگر شهرستانی در وضعیت قرمز باشد برگزاری نماز عید فطر و مراسم شب قدر در فضای باز منعی ندارد اما اگر شهرستان بخواهد در فضای بسته این مراسم را برگزار کند در صورتی که در وضعیت آبی باشد با رعایت فاصله گذاری منعی ندارد.
برای شهرستان های با وضعیت زرد باید ۷۰ درصد ظرفیت مکان مسقف پذیرش افراد انجام شود و سقف زمان برگزاری مراسم نیز ۹۰ دقیقه است.
برای شهرستان های نارنجی باید ۵۰ درصد ظرفیت مکان برگزاری و برای شهرستان های با وضعیت قرمز ۳۰ درصد مکان برگزاری مراسم، پذیرش افراد انجام شود.
بی تردید سازمان تبلیغات اسلامی باید در ارتباط و هماهنگی با مساجد و تکایا به گونه ای عمل کند که دستورالعمل ها و شرایط رعایت پروتکل های بهداشتی محقق شود و بهتر است از قبل به افراد اعلام شود که وسایل شخصی همچون قرآن، مهر و... را با خود به همراه داشته باشند.                           ",https://www.asriran.com/003VJA
835335,۱۴۰۱/۰۱/۲۷,فرهنگی/هنری,مهران مدیری: هیچ‌وقت به من سیمرغ ندادند (فیلم),مهران مدیری در مقابل یادآوری سیاوش چراغی‌پور که گفت در بیست‌وششمین جشنواره فیلم فجر هر دو برای بازی در نقش مکملِ «همیشه پای یک زن در میان است» نامزد شده بودند، اشاره کردکه هیچ وقت به او سیمرغ نداده‌اند.,کد ویدیو  دانلود    فیلم اصلی                                     ,https://www.asriran.com/003VJ9
835334,۱۴۰۱/۰۱/۲۷,اقتصادی,کدام صادرات ایران به کدام کشور عربی بود؟,آمارهای منتشره نشان می‌دهد در سال ۱۴۰۰ صادرات ایران به کشورهای عربی و آفریقایی با افزایش ۲۰ درصدی نسبت به سال ۱۳۹۹ از ۱۳ میلیارد و ۵۹۵ میلیون دلار به ۱۶ میلیارد و ۲۹۳ میلیون دلار رسید.,"سازمان توسعه تجارت آخرین آمارها از وضعیت تجارت سال ۱۴۰۰ ایران و کشورهای عربی و آفریقایی را اعلام کرد.
به گزارش ایسنا، با وجود برنامه‌ریزی برای افزایش صادرات غیرنفتی ایران و متنوع سازی مقاصد صادراتی، همچنان بخش قابل توجهی از فروش محصولات ایرانی به کشورهای منطقه و همسایه اختصاص دارد و در این بین کشورهای عربی حاشیه خلیج فارس، یکی از اصلی‌ترین این مقاصد به شمار می‌روند.
دولت اعلام کرده که برای افزایش تجارت مشترک با کشورهای همسایه برنامه‌های ویژه دارد و سازمان توسعه تجارت نیز از امکان پذیر بودن افزایش صادرات به این کشورها در کوتاه مدت خبر داده است. این سازمان در جدیدترین آمار خود از افزایش صادرات به کشورهای عربی نیز گفته است.
آمارهای منتشره نشان می‌دهد در سال ۱۴۰۰ صادرات ایران به کشورهای عربی و آفریقایی با افزایش ۲۰ درصدی نسبت به سال ۱۳۹۹ از ۱۳ میلیارد و ۵۹۵ میلیون دلار به ۱۶ میلیارد و ۲۹۳ میلیون دلار رسید.
در میان مقاصد عمده صادراتی ایران به کشورهای عربی و آفریقایی طی سال ۱۴۰۰، کشورهای عراق با ۸.۹ میلیارد دلار، امارات متحده عربی با ۴.۹ میلیارد دلار، عمان با ۷۱۶ میلیون دلار، غنا با ۳۵۳ میلیون دلار و آفریقای جنوبی با ۲۵۴ میلیون دلار به ترتیب رتبه‌های اول تا پنجم قرار داشته‌اند.
کشورهای سوریه، کویت، قطر، نیجریه و موزامبیک نیز به ترتیب با ۲۱۸، ۱۵۸، ۱۳۴، ۱۲۵ و ۹۸ میلیون دلار واردات از ایران در رتبه‌های ششم تا دهم طرف‌های صادراتی ایران در حوزه کشورهای عربی و آفریقایی در سال ۱۴۰۰ قرار گرفتند.
بررسی‌ها نشان می‌دهد کشورهای کنیا، سودان، الجزایر و تانزانیا و لبنان نیز در سال ۱۴۰۰ در رتبه‌های یازده الی ۱۵ رتبه‌بندی طرف‌های صادراتی ایران در حوزه کشورهای عربی و افریقایی قرار گرفته‌اند.
همچنین آمارهای منتشره نشان می‌دهد واردات ایران از کشورهای عربی و آفریقایی در سال ۱۴۰۰ با ۷۶ درصد افزایش نسبت به سال ۱۳۹۹ از ۱۰ میلیارد و ۴۷۰ میلیون دلار به ۱۸ میلیارد و ۴۷۹ میلیون ارتقاء پیدا کرده است. کشورهای امارات متحده عربی با ۱۶ میلیارد و ۵۲۳ میلیون دلار، عراق با ۱ میلیارد و ۱۹۷ میلیون دلار، عمان با ۶۱۹ میلیون دلار، سوریه با ۳۰ میلیون دلار و لبنان با ۱۸ میلیون دلار، رتبه‌های اول تا پنجم طرف‌های وارداتی ایران در حوزه کشورهای عربی و آفریقایی را در سال ۱۴۰۰ به خود اختصاص داده‌اند. کویت، تانزانیا، قطر، غنا و اتیوپی نیز رتبه‌های ششم تا دهم طرف‌های وارداتی ایران در سال ۱۴۰۰ در حوزه مذکور را به خود اختصاص داده‌اند.
پیگیری توسعه زیرساخت‌های تجاری از جمله حمل و نقلی، مالی، بانکی، بیمه‌ای، بندری، گمرکی، استانداردی و حمایت از تاسیس مراکز تجاری از یک سو و ارتقای سطح فعالیت‌های ترویجی تجارت مانند فعالیت‌های نمایشگاهی، تبادل هیات‌های تجاری و همچنین توسعه فعالیت‌های دیپلماسی اقتصادی و تجاری از طریق افزایش تعداد رایزنان بازرگانی، برگزاری کمیته‌ها و کمیسیون‌های اقتصادی و تجاری و افزایش دیدارها با مقامات اقتصادی کشورهای عربی و آفریقایی و انعقاد تفاهم‌نامه‌های تجاری و تسهیل تجارت از طریق کاهش تعرفه‌های بازرگانی از جمله مهمترین برنامه‌های سازمان توسعه تجارت ایران و همچنین تهاتر و سواپ و همچنین افزایش صادرات محصولات دانش‌بنیان و با ارزش افزوده بالا در زمینه افزایش همکاری‌های تجاری با کشورهای عربی و آفریقایی است.                           ",https://www.asriran.com/003VJ8
835331,۱۴۰۱/۰۱/۲۷,اجتماعی ,پایان ۶ ماه اقامت در فضا/خدمه کرو-۳ به زمین بازمی‌گردند,به غیر از مارشبرن، خدمه این ماموریت متشکل از فضانوردان تازه‌کاری بود که اولین سفر خود را به فضا داشتند. آن‌ها به اسپیس‌ گفتند که مشتاق بازگشت به فضا هستند اگرچه این بار برخی از کارها را به شیوه‌ای کمی متفاوت‌تر انجام خواهند داد.,"پس از ماهها کار و زندگی در فضا، خدمه ماموریت کرو-۳ ناسا اکنون به پایان ماموریت خود نزدیک می‌شوند و آماده بازگشت به زمین هستند.
به گزارش ایسنا و به نقل از اسپیس، راجا چاری(Raja Chari) فضانورد ناسا، توماس مارشبرن(Tom Marshburn)، کایلا بارون(Kayla Barron) و فضانورد آژانس فضایی اروپا ماتیاس ماورر (Matthias Maurer) در روز دهم نوامبر به ایستگاه فضایی بین‌المللی سفر کردند. اکنون ماموریت آنها رو به پایان است و خدمه این ماموریت روز گذشته در یک کنفرانس مطبوعاتی اعلام کردند که اگرچه ماموریت فوق‌العاده‌ای را پشت سر گذاشته‌اند اما برای بازگشت به خانه هیجان‌زده هستند.
آن‌ها اواخر این ماه و پس از ماموریت کرو-۴ اسپیس‌ایکس به زمین بازمی‌گردند. ماموریت کرو-۴ تا ۲۳‌ آوریل(سوم اردیبهشت) به تعویق افتاده و زمان مشخص بازگشت فضانوردان کرو-۳ هنوز اعلام نشده است اما آن‌ها به زودی به زمین بازخواهند گشت.

بارون می‌گوید: فکر می‌کنم ما همه بسیار مشتاق دیدار عزیزانمان، خانواده و دوستانمان روی زمین هستیم. کسانی که در طول زندگی از ما حمایت کردند و ما را به این نقطه رساندند.
مارشبرن می‌گوید: من بی‌صبرانه منتظر دیدن همسر و فرزندانم هستم. دیدن عکس‌های فرزندانم و مشاهده اینکه آنها چقدر در این شش ماه بزرگ‌تر شده‌اند فوق‌العاده است و باعث می‌شود بفهمید چقدر دلتنگ هستید. او همچنین افزود که مشتاقانه انتظار یک حمام آب‌ گرم را می‌کشد.
آنها همچنین برخی از کارهایی که در ایستگاه فضایی انجام داده‌اند را فاش کردند. ماورر به تاثیر تحقیقات انجام شده در ایستگاه فضایی بر درک ما از تغییرات آب‌وهوایی از جمله آزمایشی که اخیرا برای کاهش انتشار دی‌اکسیدکربن در فرآیند تولید بتن اشاره کرد.
به غیر از مارشبرن، خدمه این ماموریت متشکل از فضانوردان تازه‌کاری بود که اولین سفر خود را به فضا داشتند. آن‌ها به اسپیس‌ گفتند که مشتاق بازگشت به فضا هستند اگرچه این بار برخی از کارها را به شیوه‌ای کمی متفاوت‌تر انجام خواهند داد.
بارون می‌گوید: من کاملا دوست دارم که به ایستگاه فضایی بین‌المللی برگردم. من فکر می‌کنم این برای ما افتخاری بوده که بخشی از این وسیله علمی و مهندسی فوق‌العاده باشیم که برای بیش از ۲۰ سال است در مدار قرار دارد.
او افزود: وقتی برای اولین بار به فضا می‌روید و سعی می‌کنید تمامی وظایف را به انجام برسانید، ‌ فشار زیادی احساس می‌کنید. ما زمان‌بندی بسیار شلوغی داریم و وقتی برای اولین بار کاری را انجام می‌دهید، همیشه زمان بیشتری می‌برد.
او گفت: زندگی در ریزگرانش نیازمند سازگاری کمی بود. امیدوارم در سفرهای بعدی برای برخی از این چالش‌ها کمی آماده‌تر باشیم.
چاری می‌گوید به دلیل همه‌گیری کووید-۱۹، خدمه نمی‌توانند شخصا با دانشمندانی که آزمایش‌هایشان را در مدار انجام دادند ملاقات کنند. او امیدوار است این اتفاق در ماموریت‌های آینده بیفتد.
چاری می‌گوید: کارهای علمی که ما انجام می‌دهیم شگفت‌انگیز است اما اگر بتوان با کسانی که با آن‌ها صحبت می‌کنید، شخصا ملاقات کنید، بهتر نیز می‌شود. ما به جای دانشمندان و مهندسان در مدار به اکتشافات متحول‌کننده‌ای دست می‌یابیم اما فقط می‌توانیم صدای آنها را از طریق امواج رادیویی بشنویم.
مارشبرن گفت: در حالی که خدمه کارهای زیادی طی چند ماه گذشته در اکسپدیشن ۶۶ و ۶۷ به انجام رسانده‌اند، ماموریت‌ها سرگرم‌کننده نیز بوده‌اند. سه پیاده‌روی فضایی، عملیات رباتیک، تعداد زیادی وسیله‌ی نقلیه بازدیدکننده و البته اولین ماموریت تماما خصوصی از جمله مواردی است که در طول اقامت آنها رخ داده است.
او به خدمه ماموریت Ax-۱ اشاره کرد و ادامه داد: خدمه‌ی این ماموریت اکنون در ایستگاه فضایی در کنار ما هستند. قطعا در میزان آموزش و تجربه ما و آن‌ها تفاوت‌هایی وجود دارد اما آن‌ها قطعا می‌توانند از پس کارهایشان بربیایند.                           ",https://www.asriran.com/003VJ5
835326,۱۴۰۱/۰۱/۲۷,اجتماعی ,افطاری ۳۰ هزار نفری در مسجد شیخ زاید امارات (فیلم),پر هزینه‌ترین افطاری امارات طی ماه رمضان هر شب در مسجد شیخ زائد امارات برگزار می‌شود. در ماه رمضان هر روزه ۳۰ هزار روزه‌دار در این مسجد افطار می‌کنند.,کد ویدیو  دانلود    فیلم اصلی                                     ,https://www.asriran.com/003VJ0
835327,۱۴۰۱/۰۱/۲۷,سیاست خارجی,مدیر رصدخانه مهاجرت: آمار دقیقی از اتباع افغان در ایران نداریم/ لزوم استفاده از توافقنامه‌های بین‌المللی برای مدیریت مهاجران,در سال ۲۰۲۱، از مجموع جمعیت بیش از ۳ میلیون و ۵۰۰ هزار نفری اتباع افغانستانی در ایران، ۷۸۰ هزار نفر پناهنده، ۲ میلیون و ۱۰۰ تا ۲ میلیون و ۲۵۰ هزار نفر مهاجر فاقدمدرک و ۵۸۶ هزار نفر دارای گذرنامه هستند.,"مدیر رصدخانه مهاجرت ایران بر ضرورت اتخاذ سیاست مشخص در مورد مهاجران افغان در ایران تاکید کرد و گفت: دو برنامه اسکان موقت آوارگان افغانستانی و اسکان مجدد و همچنین استفاده از ظرفیت توافقنامه‌های بین‌المللی برای قانونمندسازی و مدیریت جریان ورودی مهاجران می‌تواند در این زمینه مفید باشد.
بهرام صلواتی در گفت‌وگو با ایرنا در مورد جدیدترین آمار اتباع افغانستانی در ایران گفت: بر اساس گزارش‌های منتشر شده توسط کمیساریای عالی سازمان ملل متحد برای پناهندگان در سال ۲۰۲۱، از مجموع جمعیت بیش از ۳ میلیون و ۵۰۰ هزار نفری اتباع افغانستانی در ایران، ۷۸۰ هزار نفر پناهنده، ۲ میلیون و ۱۰۰ تا ۲ میلیون و ۲۵۰ هزار نفر مهاجر فاقدمدرک و ۵۸۶ هزار نفر دارای گذرنامه هستند.
وی افزود: هر چند آمار دقیقی نداریم بر اساس روندهای کلی پیش بینی می‌شود تعداد مهاجران فاقدمدرک که تا قبل از روی کار آمدن طالبان در افغانستان حدود ۲ میلیون نفر مهاجر فاقدمدرک در ایران برآورد می شد به حدود ۳ میلیون نفر تاکنون افزایش یافته است.
بهرام صلواتی اضافه کرد: آمار سازمان بین‌المللی مهاجرت در مورد مهاجران افغان وارد ایران شده نشان می‌دهد حدود ۹۲۶ هزار یا یک میلیون نفر در سال ۲۰۲۱ وارد ایران شده‌اند.
وی در مورد شمار پناهجویان افغان وارد ایران شده بعد از روی کارآمدن طالبان در افغانستان اظهار داشت: تاکنون آمار رسمی از شمار مهاجران غیرقانونی وارد شده به ایران پس از روی کار آمدن طالبان وجود ندارد.
بر اساس آخرین اظهارات اخیر مدیرکل دفتر ترانزیت و حمل و نقل بین‌المللی سازمان راهداری پس از روی کار آمدن طالبان، روزانه حدود پنج هزار مهاجر افغانستانی از مرزهای رسمی کشور وارد می شوند که دارای ویزا و گذرنامه هستند و در زمان مقرر این افراد از کشور خارج می شوند.
وی گفته آمار دقیقی از ورود مهاجران فاقدمدرک به کشور وجود ندارد، زیرا این دسته از مهاجران از طریق مرزهای غیررسمی و توسط قاچاق‌برها وارد کشور می شوند.
پیش بینی روند ورود یا خروج مهاجران افغانستانی از ایران نیز بستگی به عوامل مختلفی همچون سیاست‌های کشور ایران در خصوص پذیرش یا اخراج مهاجران افغانستانی، وضعیت اقتصاد کشور ایران، سیاست‌های طالبان در افغانستان و رویکرد جامعه جهانی در قبال طالبان دارد.
ضرورت کنترل مرز/ اتخاذ سیاست مشخص در مورد حضور مهاجران افغان
مدیر رصدخانه مهاجرت ایران در مورد سیاست کشورهای مختلف در قبال پناهجویان اظهار داشت: کشورهای گوناگون با توجه به وضعیت سیاسی، اقتصادی، اجتماعی و غیره سیاست های متفاوتی را اتخاذ می کنند؛ به عنوان نمونه آلمان تا پیش از این بیشتر بر حسب نیاز داخلی به نیروی کار پناهجویان را می پذیرفت یا ترکیه برای جلوگیری از ورود مهاجران غیرقانونی به این کشور شروع به ساخت دیوار مرزی کرده است.
صلواتی ادامه داد: بنابراین نمی‌توان برای کشورها نسخه واحدی پیچید. در خصوص ایران نیز چنانچه سیاست کشور مبنی بر بهره‌مندی از مزایا و نکات مثبت جابجایی بین‌مرزی باشد، می تواند نخبگان علمی یا سرمایه‌گذاران اقتصادی را جذب و نیاز نیروی کار خود را نیز از طریق صدور ویزای کار مشخص برای مهاجران افغانستانی برآورده کند.
وی افزود: این امر مستلزم کنترل مرز از طریق ساخت دیوار مرزی است تا با کنترل بیشتر جلوی مهاجرت غیرقانونی گرفته شود و از سوی دیگر برنامه حضور مهاجران افغانستانی در کشور به صورت هدفمند و انتخابی باشد.اسکان موقت یا اسکان مجدد مهاجران افغان؛ دو راهکار مناسب برای دولت
صلواتی در مورد اتخاذ سیاست لازم توسط ایران در مورد اتباع افغانستانی گفت: در این میان برای مدیریت جریان ورود مهاجران افغانستانی به کشور، دو برنامه می تواند پیش روی دولت باشد: نخست برنامه اسکان موقت آوارگان افغانستانی در اردوگاه که این امر زمینه جذب بهتر و بیشتر منابع مالی بین المللی را فراهم می آورد. زیرا با اسکان مهاجران افغانستانی در اردوگاه‌ها و با در دست داشتن آمار دقیق از تعداد آنها، امر جذب منابع مالی تسهیل می شود و از سوی دیگر برنامه ریزی و کنترل آنها نیز راحت‌تر است.
صلواتی گفت: برنامه دیگر در خصوص جذب و ادغام مهاجران افغانستانی است که باید برای نیل به این هدف برنامه بلندمدت تری را در خصوص اعطای شرایط اقامت یا تابعیت اتخاذ کرد. یکی دیگر از راه‌حل های بادوام در زمینه مدیریت مهاجران افغانستانی، برنامه اسکان مجدد است که کشور ایران می تواند با برخی کشورهای ثالث در خصوص اعطای ویزای بشردوستانه به مهاجران افغانستانی و با هدف اسکان مجدد آنها رایزنی کند.
مدیر رصدخانه مهاجرت ایران در مورد اینکه در شرایط فعلی ایران چطور می‌تواند به بهترین شکل در سامان دادن به پناهجویان افغان عمل کند، گفت: باید به سمت مدیریت هوشمند و هدفمند جریان مهاجرت‌های ورودی به ایران برویم در این زمینه اصلاح و بازنگری در قوانین و مقررات با هدف بهره‌گیری از ظرفیت مهاجران و اتباع خارجی در سیاست‌های کلان جمعیتی، ادغام اقتصادی و اجتماعی آن‌ها در کشور و ساماندهی ورود و اقامت نیروی کار خارجی در کشور بر اساس اجازه اشتغال فصلی و دائم ضروری است.
صلواتی بر استفاده از ظرفیت توافقنامه‌های بین‌المللی برای قانونمندسازی و مدیریت جریان ورودی مهاجران و پناهجویان به ایران تاکید کرد و گفت: اصلاح و تغییر سیستم پذیرش مهاجران خارجی به سیستم امتیازی بر اساس لیست نیازمندی‌های بازار کار ایران و شفاف‌سازی و بهبود قوانین و آیین‌نامه‌های دسترسی مهاجران و اتباع خارجی به خدمات رفاهی، اجتماعی و مالی دیگر راهکارهای لازم در این زمینه اند.                           ",https://www.asriran.com/003VJ1
835325,۱۴۰۱/۰۱/۲۷,سیاسی,امام جمعه بهشهر: مخالفان پتروشیمی میانکاله‌، مخالف رهبرى اند,جباری که پتروشیمی را یک «صنعت سبز» خوانده می‌گوید: «این صنعت آلودگی ندارد» اما «مخالفین بصورت مخفیانه مانند شب‌پره در فضاهای مجازی باب مخالفت گذاشتند».,"سلام نوشت: جباری امام جمعه بهشهر با بیان اینکه «پتروشیمی حق مسلم ماست» خطاب به مخالفان گفته: کور خوانده‌اید ما پای این مجتمع پتروشیمی ایستاده‌ایم و از هیچ چیزی نمی‌هراسیم ولو تظاهرات کنیم و به تهران بریم!
جباری که پتروشیمی را یک «صنعت سبز» خوانده می‌گوید: «این صنعت آلودگی ندارد» اما «مخالفین بصورت مخفیانه مانند شب‌پره در فضاهای مجازی باب مخالفت گذاشتند».
امام جمعه بهشهر ضمن اینکه مخالفان پتروشیمی میانکاله را «خائن و مخالف رهبری» دانسته با اشاره به شعار سال می‌گوید: همه کشور به این پروژه امید بستند. این‌ها با حرف ولی امر مسلمین مخالفند.                           ",https://www.asriran.com/003VIz
835323,۱۴۰۱/۰۱/۲۷,بین الملل,بازگشت فضانوردان چینی پس از ۶ ماه به زمین,شنژو-۱۳ آخرین ماموریت سال گذشته میلادی برای ساخت ایستگاه فضایی بود. ایستگاه فضایی چین حداقل ۱۰ سال در فضا خواهد ماند، در حالی که انتظار می‌رود ایستگاه فضایی بین‌المللی در سال ۲۰۳۰ به فعالیت خود پایان دهد.,"فضانوردان ماموریت شنژو-۱۳ چین پس از شش ماه اقامت در فضا با موفقیت بر روی زمین فرود آمدند.
به گزارش ایسنا و به نقل از اسپیس، یک فضاپیمای شنژو حامل سه فضانورد چینی روز جمعه(۱۵ آوریل) درست قبل از ساعت ۱۰ شب به وقت منطقه زمانی شرقی(۰۶:۳۰ صبح به وقت تهران) با موفقیت در منطقه خودمختار مغولستان داخلی در شمال چین فرود آمدند.
فضانوردان این ماموریت حدود ۹ ساعت پس از خروج از ماژول اصلی تیانه ایستگاه فضایی جدید این کشور به نام تیانگونگ با موفقیت روی زمین فرود آمدند.
فضانوردان چینی پس از شش ماه اقامت در فضا و انجام طیف وسیعی از عملیات با موفقیت به زمین بازگشتند و اکنون رکورددار اقامت در تیانگونگ هستند. پیشتر رکورد اقامت طولانی در ایستگاه فضایی چین در دست فضانوردان ماموریت شنژو-۱۲ بود که سال گذشته میلادی سه فضانورد آن به مدت ۹۲ روز در انجا اقامت داشتند.
تاکنون در مجموع شش فضانورد طی ماموریت شنژو-۱۲ و سه فضانورد طی ماموریت شنژو-۱۳ به ایستگاه فضایی تیانگونگ رفته‌اند که فضانوردان ماموریت شنژو-۱۳ نیز اخیرا پس از شش ماه حضور در فضا به زمین بازگشتند.
سه فضانورد به نام‌های نی هایشنگ(Nie Haisheng)، لیو بومینگ(Liu Boming) و تانگ هونگبو(Tang Hongbo) فضانوردان ماموریت شنژو-۱۲ بودند. ""لیو"" و ""تانگ"" به همراه فرمانده این ماموریت به نام ""نی هایشنگ"" در تاریخ ۱۷ ژوئن ۲۰۲۱ برای یک ماموریت سه‌ماهه به ایستگاه فضایی ""تیانگونگ"" رسیدند. فضانوردان ماموریت شنژو-۱۲ در طول ماموریت سه ماهه خود تنها دو پیاده‌روی فضایی انجام دادند. این اولین پرواز سرنشین دار بود که طی آن فضانوردان از ایستگاه فضایی دائمی این کشور به نام تیانگونگ یا کاخ بهشتی بازدید کردند.
""ژای زیگنگ""(Zhai Zhigang) ، ""وانگ یاپینگ""(Wang Yaping) و ""ای گوانگفو""(Ye Guangfu) نیز سه فضانورد ماموریت شنژو-۱۳بودند. در ۱۶ اکتبر سال ۲۰۲۱، فضاپیمای ""شنژو-۱۳"" حامل سه فضانورد چینی سوار بر موشک ""لانگ مارچ ۲‌اف""(که از خانواده موشک‌های لانگ مارچ است) از مرکز پرتاب ماهواره جیوچوان در بیابان گبی در ساعت ۱۲:۲۳ بعد از ظهر به وقت منطقه زمانی شرقی(۱۹:۵۳ به وقت تهران) به فضا پرتاب شد.
مدت کوتاهی پس از فرود، هر سه فضانورد ماموریت شنژو-۱۳ در تماس رادیویی اعلام کردند که پس از ماموریت فضایی طولانی خود احساس خوبی دارند. البته گفتنی است اقامت شش ماهه در فضا امر چندان عجیبی هم نیست چرا که اغلب ماموریت‌های فضانوردان به ایستگاه فضایی بین المللی(که کشور چین در آن پروژه حضور ندارد) این مدت به طول می‌انجامد. برخی ماموریت‌ها به ایستگاه فضایی بین‌المللی حتی بیشتر هم به طول می‌انجامد برای مثال ""مارک ونده هی"" فضانورد ناسا و پیوتر دوبروف فضانورد روسکاسموس چندی پیش و پس از ۳۵۵ روز اقامت در ایستگاه فضایی بین‌المللی به زمین بازگشتند.

شنژو-۱۳ آخرین ماموریت سال گذشته میلادی برای ساخت ایستگاه فضایی بود. ایستگاه فضایی چین حداقل ۱۰ سال در فضا خواهد ماند، در حالی که انتظار می‌رود ایستگاه فضایی بین‌المللی در سال ۲۰۳۰ به فعالیت خود پایان دهد.
چینی‌ها قصد دارند در مجموع شش فضانورد را طی ماموریت‌های ""شنژو-۱۴"" و ""شنژو-۱۵"" به ایستگاه فضایی تیانگونگ بفرستند. فضانوردان طی ماموریت شنژو ۱۴ به نظارت بر اتصال ماژول اصلی تیانه و دو آزمایشگاه فضایی خواهند پرداخت و در ادامه نیز به پیکربندی این دو آزمایشگاه فضایی خواهند پرداخت. ماموریت شنژو ۱۵ نیز احتمالا تا اواخر سال جاری میلادی صورت خواهد گرفت و طی آن فضانوردان ماموریت شنژو-۱۵ با فضانوردان ماموریت شنژو-۱۴ در ایستگاه فضایی تیانگونگ ملاقات خواهند کرد.
چینی‌ها طی این ماموریت علاوه بر آنکه توانستند برای نخستین بار به مدت شش ماه در ایستگاه فضایی تیانگونگ بمانند و رکوردی را برای خود به ثبت رسانند توانستند رکورد دیگری را نیز برای خود ثبت کنند و آن حضور ""وانگ یاپینگ"" اولین فضانورد زن چینی در ایستگاه فضایی این کشور بود. یاپینگ به اولین زنی تبدیل شد که به مدت شش ماه در تیانه زندگی کرد و اولین زن چینی شد که موفق به انجام یک راهپیمایی فضایی شد.
وانگ از اعضای ماموریت شنژو-۱۳ مادر یک دختر پنج ساله و دومین زن فضانورد چینی است که در یک پرواز فضایی شرکت کرده است. وانگ یاپینگ که در خانواده‌ای روستایی به دنیا آمده است، به دلیل مصمم بودن در بین همکارانش معروف است. او پس از لیو یانگ که در سال ۲۰۱۲ به فضا رفت دومین فضانورد زن چینی است که موفق به رفتن به فضا شده است.
ژای، وانگ و ای در طول شش ماه که در مدار بودند بسیار فعال بودند. فضانوردان چینی طی این ماموریت در مجموع دو پیاده روی فضایی انجام دادند، بیش از ۲۰ آزمایش علمی مختلف را انجام دادند و دو سخنرانی آموزشی زنده از ماژول تیانه ارائه کردند. همچنین مدتی را صرف آماده‌سازی تیانه برای دور بعدی بازدیدکنندگان که به زودی به آنجا ارسال خواهند شد، کردند. انتظار می‌رود ماموریت شنژو-۱۴ در اوایل ماه ژوئن سال جاری میلادی انجام شود.                           ",https://www.asriran.com/003VIx
835316,۱۴۰۱/۰۱/۲۷,فرهنگی/هنری,قایق سواری در استودیو‌های پرهیجان فیلمسازی هالیوود (فیلم),فیلم‌های تخیلی هالیوود، به هرحال از پرفروشترین و پرطرفدارترین تولیدات سینمایی جهان هستند. تصاویری که می‌بینید قایق سواری در استودیو‌های پرهیجان فیلمسازی یونیورسال در هالیوود را نشان می‌دهد.,کد ویدیو  دانلود    فیلم اصلی                                     ,https://www.asriran.com/003VIq
835318,۱۴۰۱/۰۱/۲۷,عمومی,دیدنی های امروز؛ از تنش ها در مسجد الاقصی تا روز جمعه مقدس,"مراسم روز ""جمعه مقدس""، تنش ها در شهر قدس، موتورسواری رییس جمهوری برزیل و رقابت انتخاباتی در فرانسه","اعتراضات بومیان برزیل علیه رییس جمهوری/ رویترز 						       							مراسم روز ""جمعه مقدس"" - سالروز به صلیب کشیده شدن حضرت عیسی (ع)- در کلیسایی در شهر قدس/ رویترز 						       							دستگیری ""فرانک جیمز"" مظنون تیراندازی اخیر در مترو نیویورک/ رویترز 						       							اردوگاه آوارگان جنگی اوکراین/ رویترز 						       							برکت دادن به نوزادان در مراسم آیینی هندوها در در کلکته/ رویترز 						       							 زباله گردها در شهر ژوهانسبورگ آفریقای جنوبی/ رویترز 						       							 دستگیری یک فعال محیط زیستی جنبش موسوم به ""شورش علیه انقراض"" در جریان اعتراضاتی در لندن/ رویترز 						       							بوسه بر گردنبند صلیب پاپ فرانسیس در جریان مراسم آیینی ""هفته مقدس"" در واتیکان/ رویترز 						       							
9- امضا گرفتن طرفداران از یک بازیکن بیسبال معروف آمریکا در استادیومی در شهر نیویورک/ آسوشیتدپرس 						       							رالی موتوری رییس جمهوری برزیل در شهر ""سائوپائولو""/ رویترز 						       							جشنواره آیینی"" لال کاچ"" هندوها در بنگلادش/ SOPA 						       							تمرینات نظامی رزمندگان حماس در جنوب غزه/ رویترز 						       							به آتش کشیدن ون های پلیس سوئد در جریان تظاهرات گروه های افراطی ضد اسلام/ رویترز 						       							مراسم آیینی مسیحیان کاتولیک اسپانیا در ""هفته مقدس""/ گتی ایمجز 						       							ممانعت نیروهای اسراییلی از ورود جوانان فلسطینی به صحن مسجد الاقصی برای اقامه دومین نماز جمعه ماه رمضان. در درگیری های روز جمعه (دیروز) بین نیروهای اسراییل و فلسطینی ها دهها فلسطینی مجروح شدند./ خبرگزاری فرانسه 						       							چسباندن پوسترهای دو نامزد رقیب مرحله دوم انتخابات ریاست جمهوری فرانسه/ آسوشیتدپرس 						       							بازسازی صحنه به صلیب کشیده شدن حجضرت مسیح (ع) برای مسیحیان کاتولیک اندونزی/ رویترز 						                                   ",https://www.asriran.com/003VIs
835320,۱۴۰۱/۰۱/۲۷,اقتصادی,مردم چقدر در بانک‌ها سپرده دارند؟,بیش‌ترین مبلغ تسهیلات نیز مربوط به استان تهران با مانده ۲۳۴۲ هزار و ۵۰۰ میلیارد تومان و کم‌ترین مبلغ مربوط به استان کهگیلویه و بویر احمد معادل ۱۳ هزار و ۵۰۰ میلیارد تومان است.,"میزان سپرده‌ها و تسهیلات بانکی تا پایان دی ماه سال گذشته نسبت به مقطع مشابه در سال ۱۳۹۹ معادل ۴۱.۸ و ۴۴.۶ درصد افزایش یافته است.
به گزارش ایسنا، براساس گزارش بانک مرکزی از وضعیت کل مانده سپرده‌ها و تسهیلات ریالی و ارزی بانک‌ها و مؤسسات اعتباری به تفکیک استان در پایان دی ماه سال گذشته، مانده کل سپرده‌ها به رقم ۵۱۲۷ هزار و ۳۰۰ میلیارد تومان رسیده است که نسبت به مقطع مشابه سال قبل و پایان سال گذشته معادل ۴۱.۸ و ۳۲.۳ درصد افزایش را نشان می‌دهد.همچنین، بالاترین مبلغ سپرده‌ها مربوط به استان تهران با مانده ۲۷۳۷ هزار و ۳۰۰ میلیارد تومان و کم‌ترین مبلغ مربوط به استان کهگیلویه و بویراحمد معادل ۱۳ هزار و ۶۹۰ میلیارد تومان است.
علاوه براین، مانده کل تسهیلات در این زمان ۳۷۹۹ هزار و ۶۰۰ میلیارد تومان است که نسبت به مقطع مشابه سال قبل و پایان سال گذشته معادل ۴۴.۶ و ۳۶.۱ درصد افزایش داشته است.
طبق این گزارش، بیش‌ترین مبلغ تسهیلات نیز مربوط به استان تهران با مانده ۲۳۴۲ هزار و ۵۰۰ میلیارد تومان و کم‌ترین مبلغ مربوط به استان کهگیلویه و بویر احمد معادل ۱۳ هزار و ۵۰۰ میلیارد تومان است.
نسبت تسهیلات به سپرده‌ها بعد از کسر سپرده قانونی ۸۲.۲ درصد است که نسبت به مقطع مشابه سال قبل و پایان سال قبل، به ترتیب ۱.۴ واحد درصد و ۲ واحد درصد افزایش را نشان می‌دهد که نسبت مذکور در استان تهران ۹۳.۸ درصد و استان کهگیلویه و بویراحمد ۱۱۱.۶ درصد است.
در این گزارش، یکی از علل مهم بالا بودن رقم تسهیلات و سپرده‌ها در استان تهران استقرار دفاتر مرکزی بسیاری از شرکت‌ها و مؤسسات تولیدی سایر استان‌ها در استان تهران بیان شده و عمده فعالیت‌های بانکی آنها از طریق شعب بانک‌ها و مؤسسات اعتباری استان تهران انجام می‌شود.
                           ",https://www.asriran.com/003VIu
835319,۱۴۰۱/۰۱/۲۷,سیاسی,استاندار تهران: راهپیمایی روز قدس برگزار می‌شود,فرمانداران تمهیدات لازم را داشته باشند تا باشکوه برگزار شود به ویژه با توجه به اتفاقاتی که در فلسطین اتفاق افتاده است.,"استاندار تهران گفت: امسال بعد از دو سال راهپیمایی روز قدس در فضای باز برگزار خواهد شد.
به گزارش ایلنا، محسن منصوری استاندار تهران در حاشیه جلسه ستاد مقابله با کرونا گفت: امسال بعد از دو سال موضوع راهپیمایی روز قدس در فضای باز را خواهیم داشت فرمانداران تمهیدات لازم را داشته باشند تا باشکوه برگزار شود به ویژه با توجه به اتفاقاتی که در فلسطین اتفاق افتاده است.
وی گفت: نماز عید فطر در فضای باز برگزار می شود و چنانچه در مکان سر بسته قرار باشد برگزار شود باید محدودیت در ظرفیت داشته باشند. در مصلی اگر نماز برگزار شود چنانچه در فضای بسته مصلی باشد با محدودیت ظرفیت برگزار می شود‌. مراسم شب‌های قدر هم در فضای باز برگزار می شود.
او ادامه داد: اگر در شهرستان‌های آبی مراسم در فضای بسته برگزار شود مشکلی نیست در شهرهای زرد ۷۰ درصد ظرفیت در مدت زمان ۹۰ دقیقه، در شهرهای نارنجی ۵۰ درصد ظرفیت و در شهرهای قرمز با ۳۰ درصد ظرفیت در مکان های بسته مراسم برگزار می شود.                           ",https://www.asriran.com/003VIt
835317,۱۴۰۱/۰۱/۲۷,سیاست خارجی,درگیری در مسجدالاقصی و مقصران آن/ احمد زیدآبادی,در واقع گروه‌های تأثیرگذار در مناقشۀ فلسطین نه امکان جنگی سرنوشت‌ساز دارند و نه لوازم مذاکره و صلح را رعایت می‌کنند.,"احمد زیدآبادی نوشت: ماه رمضان معمولاً با درگیری سربازان اسرائیلی و نمازگزاران فلسطینی در صحن مسجدالاقصی همراه می‌شود.
هر دو طرف ماجرا، طرف دیگر را به اقدامات تحریک‌آمیز برای شروع درگیری متهم می‌کنند اما فارغ از علل و عوامل یک درگیریِ خاص و موردی، مقصر بنیادی این درگیری‌ها دولت اسرائیل است.
بلوک راستگرایِ مسلط بر افکار عمومی اکثریتِ مردم اسرائیل، هیچ راه‌حل معقول و متوازن و مبتنی بر قوانین بین‌المللی و مطابق با قطعنامه‌های شورای امنیت سازمان ملل را برای فیصله دادن به بحران فلسطین نمی‌پذیرد و با ترفندهای گوناگون، تثبیت اشغال کرانۀ باختری و بیت‌المقدس شرقی را به بهای افزایش درد و رنج ساکنان این سرزمین‌ها دنبال می‌کند.
فلسطینی‌ها نیز به نوبۀ خود برنامۀ منسجم و کارآمدی برای رهایی خود از اشغال ندارند و ضمن آنکه تفرقه و تشتت در صفوف‌شان بیداد می‌کند، گویی با لوازم و پیامدهای جنگ همانقدر سرِناسازگاری دارند که با لوازم و پیامدهای مذاکره برای صلح!
روزگاری که یاسر عرفات در دفتر خود در رام‌الله، انتفاضۀ دوم را حمایت و چه بسا در حوزه‌هایی رهبری می‌کرد، خطاب به او در جایی نوشتم: ""ابوعمار! اگر جنگ می‌خواهی این راهش نیست و اگر صلح می‌خواهی باز این راهش نیست!""
در واقع گروه‌های تأثیرگذار در مناقشۀ فلسطین نه امکان جنگی سرنوشت‌ساز دارند و نه لوازم مذاکره و صلح را رعایت می‌کنند. بدبختانه اسرائیل نیز از این وضعیت برای تداوم و تحکیم اشغال کرانۀ باختری و بیت‌المقدس شرقی کمال سوءاستفاده را می‌کند و عملاً نه فقط زندگی میلیون‌ها انسان بیگناه را در آن مناطق تیره و تباه کرده است، بلکه از طریق زمینه‌سازی تدوام درگیری‌ها، جان شهروندان خود را نیز به خطر می‌اندازد و در عین حال، مانع هر نوع تشنج‌زدایی در منطقۀ خاورمیانه به منظور ثبات سیاسی و توسعۀ اقتصادی آن می‌شود.
از طرفی، نظام بین‌الملل نیز - عمدتاً به دلیل نفوذ و قدرت لابی‌گریِ نیروهای متحد اسرائیل در مراکز تصمیم‌گیری جهان و ترفندهای پیچیدۀ دولت‌های اسرائیلی - در برابر بحران دیرپای فلسطین عملاً فلج شده و توان هیچ نوع بن‌بست گشایی در این زمینه را ندارد.
این است که پنداری فلسطینی‌ها به رنجی ابدی محکوم شده‌اند، رنجی که به جای برانگیختگی جامعۀ بشری برای پایان دادن به آن، گویی برخی از دولت‌ها را به دلیل بهره‌بردای‌های سیاسی داخلی و تداوم مناقشات ایدئولوژیک، به وجد هم می‌آورد!                           ",https://www.asriran.com/003VIr
835314,۱۴۰۱/۰۱/۲۷,عمومی,بدشانسی یک عابر پیاده و خطای راننده در بارگیری (فیلم),ویدیویی از یک کامیون که به صورت غیر اصولی بار خود حمل کرده و موجب حادثه برای یک عابر پیاده شد را ببینید. منبع:خبرفوری,کد ویدیو  دانلود    فیلم اصلی                                     ,https://www.asriran.com/003VIo
835315,۱۴۰۱/۰۱/۲۷,اجتماعی ,اعلام آمادگی ایران برای صادرات واکسن و اعزام نیروی درمانی به چین,مرجع رسمی اعلام موج جدید بیماری ‎ستاد ملی کرونا و ‎وزارت بهداشت است. اظهار نظرهای کارشناسی مردم را نگران نکند.,"سخنگوی ستاد ملی کرونا با انتشار توییتی ضمن تشریح آخرین جزئیات جلسه ستاد ملی کرونا، از آمادگی صادرات واکسن و نیروی درمانی به کشور چین درصورت درخواست این کشور خبر داد.
به گزارش ایسنا،‌ دکتر عباس شیراوژن در این رشته توییت، نوشت:« نکاتی از جلسه امروز (۲۷فروردین)ستاد ملی کرونا:
۱. افزایش مختصری در تعداد بیماران داریم که الزاماً پیش بینی کننده ‎موج جدید بیماری نیست. مرجع رسمی اعلام موج جدید بیماری ‎ستاد ملی کرونا و ‎وزارت بهداشت است. اظهار نظرهای کارشناسی مردم را نگران نکند.
۲. نگرش و استقبال نسبتاً مثبت مردم و خانواده‌ها از حضوری شدن آموزش ‎مدارس و ‎دانشگاه‌ها؛ آموزش در همه مدارس و دانشگاه‌ها بدون هیچ استثنایی باید ‎آموزش حضوری باشد.
۳. رتبه ۱۲ کشورمان در مطالعات و تحقیقات با موضوع کرونا؛ موفقیت مناسب کشورمان در مدیریت موج اخیر بیماری در مقایسه با کشورهای پیشرفته دنیا از نظر تعداد کمتر فوتی‌ها و دوره زمانی کوتاه‌تر
۴. ایجاد امکان ‎صادرات واکسن مازاد بر نیاز فعلی و آینده برای تولید کنندگان داخلی و اعلام آمادگی اعزام نیروهای درمانی و ارسال واکسن به کشور ‎چین در صورت اعلام نیاز
۵. امکان برگزاری مراسم ‎شب‌های قدر، راهپیمایی ‎روزقدس و نماز ‎عید فطر در اماکن باز و غیر مسقف با رعایت فاصله‌گذاری و شیوه نامه‌های بهداشتی
۶. در اماکن مسقف: در شهرهای ‎قرمز ۳۰ درصد ظرفیت، شهرهای ‎نارنجی ۵۰ درصد و شهرهای ‎زرد ۷۰ درصد ظرفیت و شهرهای ‎آبی بدون محدودیت ظرفیت و رعایت فاصله گذاری و شیوه نامه‌های بهداشتی
۷. مردم عزیز نسبت به تزریق ‎نوبت سوم واکسن اقدام نمایند. در آینده نزدیک کلیه خدمات مشروط به استعلام از سامانه ‎ایران من مانند تهیه بلیط و تردد بین شهری منوط به تزریق سه نوبت واکسن خواهد شد.»

                           ",https://www.asriran.com/003VIp
835313,۱۴۰۱/۰۱/۲۷,فرهنگی/هنری,لوریس چکنواریان: موسیقیدانان برای تامین معیشتشان مجبورند چند جا کار کنند/ چرا هنرمندان از ایران می روند؟,برای آموزش هنرجویان موسیقی باید همانند کشورهای چین و ژاپن از اساتید خارجی دعوت کنیم تا بتوانیم یک ارکستر درجه یک برای اجرای آثار هنرمندان ایرانی داشته باشیم تا بتوانند با هنرمندان دنیا رقابت کنند.,"ایرنا نوشت: لوریس چکناواریان رهبر ارکستر و چهره بین‌المللی موسیقی کشورمان با بیان اینکه دیدار با رئیس‌جمهور باید چند بار در سال تکرار شود، از دولتمردان خواست تا بودجه بیش‌تری به این عرصه اختصاص دهند تا موسیقیدانان برای تامین معیشتشان مجبور نباشند چند جا کار کنند.
مراسم دیدار و ضیافت افطار رییس‌جمهور با اهالی هنر از جمله موسیقی، سینما، تئاتر و تجسمی عصر پنجشنبه ۲۵ فروردین برگزار شد. در این مراسم لوری چکناواریان، آهنگساز و رهبر ارکستر نیز حضور داشت.
لوریس چکناوریان درباره دیدار پنجشنبه شب با رییس جمهور گفت: «در جلسه‌ای که پنج شنبه شب، رئیس جمهور میزبان دورهمی هنرمندان و پیشکسوتان عرصه سینما، تئاتر، موسیقی و هنرهای تجسمی با سلایق و طیف‌های مختلف بود برخی از هنرمندان از مشکلات و مطالبات خود سخن گفتند و او گوش داد، جلسه خوبی بود اما این نوع نشست‌ها باید چندین‌بار در سال برای یادآوری موضوعات تا حصول نتیجه برگزار شود.»
او با بیان اینکه هنر حرف اول را در هر مملکتی می‌زند و مهم‌ترین مباحث را می‌توان در غالب هنر مطرح کرد، گفت: برای آموزش هنرجویان موسیقی باید همانند کشورهای چین و ژاپن از اساتید خارجی دعوت کنیم تا بتوانیم یک ارکستر درجه یک برای اجرای آثار هنرمندان ایرانی داشته باشیم تا بتوانند با هنرمندان دنیا رقابت کنند.»
این آهنگساز، رهبر ارکستر و چهره بین‌المللی موسیقی کشورمان گفت: «هنر موسیقی بودجه بزرگ می‌خواهد و باید این افراد حقوق بالایی دریافت کنند تا بتوانند امرار معاش کنند. اما امروزه موسیقیدانان برای تامین مخارج خود باید همزمان چند جا کار کنند.»
این موسیقی‌دان با بیان اینکه جلسات هنرمندان با دولتمردان باید بیشتر و تداوم داشته باشد، گفت: «موسیقی هنر پرخرجی است دولتمردان به موسیقی توجه بیشتری داشته باشد تا هنرمندان از ایران نروند.»
چکناواریان به‌عنوان آهنگساز تاکنون بیش از ۷۵ اثر شامل ۶ اپرا، ۵ سمفونی، ۱ اوراتوریو، ۱ رکوئیم، آثاری در زمینهٔ موسیقی کُر، موسیقی مجلسی، موسیقی باله، پیانو و خوانندگی و همچنین کنسرتوهایی برای پیانو، ویولن، گیتار و پیپا، در کنار موسیقی‌های متن فیلم ساخته‌است. این آهنگساز شهیر کشورمان بسیاری از ارکسترهای مهم جهان از جمله ارکستر فیلارمونیک ارمنستان، ارکستر فیلارمونیک سلطنتی انگلستان، ارکستر فیلارمونیک سلطنتی لیورپول، ارکستر مجلسی انگلیس، ارکستر سمفونیک لندن را رهبری کرده‌است.
در کنار تمام آثار درخشان ساخته شده توسط این آهنگساز و رهبر ارکستر شهیر کشورمان؛ بی تریدد دو اپرای «خسرو و شیرین» و «رستم و سهراب» (اجرا شده در سال ۱۳۸۷ در پانزدهمین جشنواره موسیقی فجر) و سمفونی «شب قبل از عاشورا» (۱۳۹۷) جزو ماندگارترین آثار فاخر موسیقی ایران و از گنجینه‌های هنر موسیقی ملی و آیینی ایران‌زمین به شمار می‌روند.
در این ضیافت افطار هنرمندان با رئیس جمهوری حمید نوربخش مدیرعامل خانه موسیقی ایران، منوچهر شاهسواری مدیرعامل خانه سینما، جواد شمقدری تهیه کننده و کارگردان، دکتر فرهت عضو فرهنگستان هنر و رئیس بخش موسیقی آن، دژاکام کارگردان و پیشکسوت سینما، مسعود ده نمکی کارگردان و تهیه کننده، سید ضیاء هاشمی تهیه کننده، مرتضی شعبانی مستندساز، جواد بختیاری از حوزه هنرهای تجسمی و انسیه شاه حسینی کارکردان سینما در سخنان صمیمی با گلایه از بی توجهی های گذشته به عرصه سینما و هنر، دغدغه‌ها، مشکلات و پیشنهادات خود را در حوزه رفع مشکلات هنر و هنرمندان مطرح کردند.
حمایت از موسیقی سنتی و موسیقی نواحی، توجه به حقوق مؤلف، برنامه‌ریزی برای تقویت احساس تعلق خاطر به پدیده‌های ملی و دینی، ترسیم نقشه راه در حوزه فرهنگ و هنر، استفاده از ظرفیت هنرمندان پیشکسوت، توجه به آثار آهنگسازان ایرانی و حفظ و نگهداری آن، حمایت از تئاتر و هنرمندان این حوزه، توزیع عادلانه منابع بین همه فعالان فرهنگ و هنر، احداث سالن‌های نمایش در کنار مجتمع‌های مسکونی، فرهنگسازی در خصوص سرگرمی، توجه به بیمه و مسکن هنرمندان و تلاش برای ثبت جهانی خط نستعلیق از جمله مهم‌ترین محورهای مطرح شده توسط هنرمندان و فعالان این عرصه بود.                           ",https://www.asriran.com/003VIn
835311,۱۴۰۱/۰۱/۲۷,فرهنگی/هنری,انتشار کتاب جدید بختیارعلی در اردیبهشت,حق انحصاری ترجمه و چاپ این نمایشنامه در ایران به نشر ثالث و او به عنوان مترجم واگذار شده است.,"ترجمه کتاب جدید بختیارعلی با عنوان «به دوزخ... ای بی‌گناهان» منتشر می‌شود.
مریوان حلبچه‌ای، مترجم این اثر با اعلام این خبر به ایسنا گفت: این کتاب اولین نمایشنامه بختیارعلی است که دو سال پیش و قبل از چاپ به زبان اصلی به زبان فارسی ترجمه کرده‌ام و پارسال مجوز گرفت و اردبیهشت‌ماه توسط نشر ثالث چاپ می‌شود.
او افزود: در کتاب «به دوزخ... ای بی‌گناهان» گفت‌وگوی اختصاصی من با بختیارعلی آمده که درباره این نمایشنامه و ژانر نمایشنامه در ادبیات کردی و علاقه بختیارعلی به این ژانر صحبت شده است.
به گفته حلبچه‌ای حق انحصاری ترجمه و چاپ این نمایشنامه در ایران به نشر ثالث و او به عنوان مترجم واگذار شده است.                           ",https://www.asriran.com/003VIl
835312,۱۴۰۱/۰۱/۲۷,اجتماعی ,ترکیه، مقصر اصلی آلودگی هوای ایران؟,با جریان متلاطم وزش باد صعودی این کانون‌های گرد و غبار با دانه‌های خاک مردابی فعال می‌شوند و حیات انسان، نباتات و جانوری را در ایران در فصل رویش و زایش بهار به خطر می‌اندازند.,"یک کارشناس ارشد ژئوفیزیک دانشگاه تهران، کانون‌های جغرافیایی بحران گرد و غبار را کشورهای اردن، سوریه، عراق و عربستان عنوان کرد و عامل برخاستن گرد و غبار از کشور عراق و عربستان بر آسمان استان‌های غربی و خوزستان را ناشی از سدسازی بی‌محابای ترکیه بر دجله و فرات دانست.
روزنامه «اعتماد» در ادامه نوشت: طالب‌ حیدری فرآیند این پدیده نوظهور از ۲۰۰۵ میلادی در ایران را این‌گونه تحلیل می‌کند که رودخانه‌های دجله و فرات در گذشته نقش مهمی در فوران سیلاب، رطوبت هوا و خاموشی پدیده گرد و غبار داشته است؛ اما هم‌اکنون ۹۰ درصد ترکیه و ۱۰ درصد سوریه بدلیل سدسازی بر حوزه آبریز فرات نقش مستقیم در خشک‌شدن این رودخانه مهم کشور عراق دارند.
مدیرکل سابق اداره کل هواشناسی استان‌های کرمانشاه و کردستان درخصوص دلایل خشکی رودخانه دجله می‌گوید که ترکیه ۴۵ درصد، اقلیم کردستان عراق ۴۵ درصد و ایران ۱۰ درصد روی خشکی دجله نقش دارد و نقش ۱۰ درصدی ایران بسیار ناچیز است.
این کارشناس ارشد هواشناسی با اشاره به اینکه هیچ‌گاه اتمسفر خالی از گرد و غبار نیست، افزود: بررسی‌های علمی نشان می‌دهد که به درازی تاریخ زیست انسان روی کره خاکی، گرد و غبار نرمال در اتمسفر به اندازه معین که موجب تشکیل ابر شود، وجود داشته است اما امروزه این گرد و غبار از حد معین تجاوز کرده و زندگی انسان‌ها و تشکیل ابر و باروری ابرها را به خطر انداخته است.
طالب حیدری استدلال کرد که در گذشته‌های دور هر ساله دجله و فرات در فصل بهار طغیان می‌کرد و سیلاب آن باعث رطوبت و نمناکی خاک در دشت‌های وسیع محدوده جغرافیایی کشورهای اردن، عراق، سوریه و عربستان می‌شد و به همین دلیل ما ایرانیان به ویژه مردمان استان‌های غرب کشور و خوزستان، بهار مرطوب با خُنکای نسیم احساس می‌کردیم؛ نه تنگی نفس ناشی از تنفس گرد و خاک مردابی چسبناک امروزی را.
او می‌گوید که روی نقشه‌های هواشناسی، وسعت دشت‌های کانون گرد و غبار چند برابر وسعت استان کردستان است که خاک مردابی آن دشت‌ها با تولید وزش باد صعودی از زمین آن کشورها بر می‌خیزد و بر آسمان استان‌های غربی از ناحیه عراق و استان خوزستان از ناحیه عربستان می‌نشیند.
او با اعلام اینکه پایداری و ناپداری اتمسفر در بهار بیشتر مشهود است، افزود: با جریان متلاطم وزش باد صعودی این کانون‌های گرد و غبار با دانه‌های خاک مردابی فعال می‌شوند و حیات انسان، نباتات و جانوری را در ایران در فصل رویش و زایش بهار به خطر می‌اندازند.
به گفته این کارشناس ارشد هواشناسی، تنفس گرد و غبار زندگی انسان‌های آسیب‌پذیر، گرده‌افشانی گل‌ها، خوشه‌رویی گندم‌زارها و سیستم تنفسی ماکیان را دچار چالش می‌کند و افزون بر افزایش مرگ و میر انسان‌های در معرض خطر، تنش اقتصادی برای کشاورزان و واحدهای تولیدی مرغ ایجاد می‌کند.
این فارغ‌التحصیل ژئوفیزیک دانشگاه تهران به صراحت می‌گوید که به دلیل دخالت انسان در طبیعت، بافت زمین در کانون‌های جغرافیایی گرد و غبار سست شده و پیوستگی خاک این مناطق از هم پاشیده است که سدسازی تنها عامل این رخداد تلخ محسوب می‌شود.
آن‌گونه که طالب حیدری گزارش می‌دهد با صعود فوقانی جریان‌های باد، دانه‌های خاک چسبناک مردابی این دشت‌ها از غرب به شرق سوار این موج باد می‌شود و مستقیم آسمان نواحی غربی و جنوب غربی ایران را خاکستری می‌کند که اگر وزش باد بر این نواحی با شدت عبور کند این گرد و خاک آسمان تهران و خراسان را نیز درگیر می‌کند.
به گفته او اگر وزش باد در عراق و عربستان تند و در مناطق استان‌های غربی و خوزستان کند باشد، گرد و غبار در بین دره‌ها و کوهستان‌ها ته‌نشین می‌شود که با وزش باد این گرد و غبار از دره‌ها و کوهستان‌ها بر آسمان مناطق روستایی و شهری پدیدار می‌شود و به همین دلیل در برخی مواقع ایرانی‌ها افزون بر فصل بهار در تابستان و حتی پاییز نیز با پدیده گرد و غبار مواجه هستند.
بحران گرد و غبار به گونه‌ای است که دید واقعی را به کمتر از ۱۰۰ متر می‌رساند و ذرات معلق در جو، چنان زیاد است که تنفس را دشوار و زندگی روزمره را با مشکل مواجه می‌سازد؛ این را محمد طالب حیدری برای آگاهی شهروندان تشریح می‌کند که در این ایام از باز کردن پنجره‌ها و روشن شدن کولر در خوزستان خودداری شود.
این فارغ‌التحصیل ژئوفیزیک دانشگاه تهران معتقد است که دولت باید با نگاه بین‌المللی در نشست با کشورهای کانون غبار برای همیشه به پدیده گرد و غبار پایان دهد چون این مساله هر سال در بهار بحثش در رسانه‌ها داغ می‌شود و بعد از آن به فراموشی سپرده می‌شود.
طالب حیدری به صراحت می‌گوید: سیاست دولت‌ها در بحث کنترل گرد و غبار در ایران اشتباه است و هر ساله اعتبارات ویژه‌ای را در کشور برای مراکز تحقیقاتی اختصاص می‌دهند که هیچ تاثیری در حل این مشکل ندارد و باید مشکل گرد و غبار را وزارت امور خارجه ایران در نشست جهانی با کشورهای اردن، عراق، سوریه و عربستان حل و فصل کند.
به گفته این کارشناس ارشد هواشناسی، دولت در سال ۹۱ و ۹۲، میلیاردها تومان برای خرید دستگاه یونیزاسیون اتمسفر در خوزستان تحت عنوان «سپریونی» هزینه کرد که به لحاظ علمی هیچ تاثیری بر کنترل پدیده گرد و غبار نداشت، بلکه حتی تاثیرات منفی هم بر محیط زیست و جریانات جوی داشت.
به گفته حیدری، در همان سال‌ها، شماری از مسئولان سازمان هواشناسی کشور در نشستی بکارگیری سیستم سپریونی در مبارزه با کاهش گرد و غبار در کشور را بدون مطالعه و امکان‌سنجی دانستند و به صراحت اعلام کردند که بکارگیری این سیستم برخلاف ادعای مجریان آن، نه تنها باعث کاهش گرد و غبار نشده بلکه امکان تاثیرات منفی بر محیط‌زیست و جریانات جوی را دارد؛ اما متاسفانه کسی گوش نداد و میلیاردها تومان به هدر رفت.
مدیر کل سابق هواشناسی استان‌های کردستان و کرمانشاه به روش استفاده از دستگاه یونیزاسیون اشاره و اظهار کرد: ایران در کمربند خشکی قرار گرفته به گونه‌ای که وضعیت کشور به نفع بارش و بارندگی نیست؛ لذا روش‌های اتخاذشده باید مبتنی بر شرایط جوی کشور و متناسب با اقلیم منطقه باشد.
به اعتقاد این فارغ‌التحصیل رشته ژئوفیزیک در دانشگاه تهران، روش‌های مختلفی برای کنترل گرد و غبارها وجود دارد که اکنون یک روش مبتنی بر میدان الکتریکی زمین و پوسته زمین پیشنهاد شده که پیشنهاددهندگان معتقدند از طریق این میدان الکتریکی می‌توان میزان گرد و غبار را کنترل کرد، اما هنوز این نظریه نیز به اثبات نرسیده است و در مرحله آزمون و خطاست.
حیدری با تاکید بر اینکه روش‌های مورد توجه باید حتما بصورت کارشناسی و با مطالعه انجام شود، تصریح کرد: اکنون شاهد به‌هم خوردن تناسب اقلیمی در کشور عراق هستیم و برای رفع معضل پدیده گرد و غبار، باید سهم آب دجله و فرات احیا شود و نقش این رودخانه‌ها در اقلیم کنونی عراق و کشورهای کانون‌خیز گرد و خاک زنده شود.
تنفس هشت روز هوای ناسالم در کردستان
سرپرست حفاظت محیط‌زیست کردستان نیز پدیده گرد و غبار را ناشی از سدسازی بی‌رویه کشور ترکیه می‌داند و می‌گوید: پدیده گرد و غبار به مناسبات بین‌المللی و اقلیم جغرافیایی کشورهای کانون گرد و غبار برمی‌گردد و شهروندان باید بدانند که این پدیده با تصمیم‌گیری محلی و منطقه‌ای حل نمی‌شود.
خیرالله مرادی با تاکید بر تحلیل‌های عمقی کارشناسان از شهروندان خواست که با نگاه جهانی و علمی به پدیده گرد و غبار نگاه کنند و مدیران استانی و منطقه‌ای را در بروز این پدیده که هیچ ارتباطی به کشور ایران ندارد، مقصر جلوه ندهند.
او با بیان اینکه به صورت آنلاین وضعیت آلودگی هوا در شهرهای سنندج، سقز، بانه، قروه، بیجار و دیواندره پایش می‌شود، افزود: از مجموع ۱۰ شهرستان استان تنها این شش شهر پرجمعیت کردستان مجهز به دستگاه‌های سنجش آلودگی هواست.
مرادی، معیارهای سنجش میزان آلودگی در هوا را تشریح کرد و گفت: اگر در فرآیند سنجش هوا، شاخص آلودگی از مقیاس صفر تا۵۰ (پی اس آی) تجاوز نکند هوا پاک، ۵۰ تا۱۰۰ سالم، ۱۰۰ تا۲۰۰ ناسالم و۲۰۰ تا۳۰۰ بسیار ناسالم و از ۳۰۰ (پی اس آی) بیشتر خطرناک برآورد می‌شود.
به گفته وی از یکم تا ۲۴ فروردین امسال، شهروندان کردستان ۸ روز هوای ناسالم با شاخصه‌های ناسالم حساس، ناسالم عموم، بسیار ناسالم و خطرناک تنفس کرده‌اند و در مجموع تنها ۵ روز هوای پاک و ۱۱ روز هوای قابل قبول در استان کردستان ثبت و گزارش شده است.
او از تداوم بیماری کرونا ابراز ناخرسندی کرد اما گفت خوشبختانه امروزه شهروندان به واسطه بیماری کرونا ماسک می‌زنند که زدن ماسک در زمان گرد و غبار توصیه حفاظت محیط‌زیست در سال‌های قبل از کرونا بود که شهروندان گوش نمی‌دادند.
سرپرست حفاظت محیط‌زیست کردستان، به شهروندان درگیر با پدیده گرد و غبار در کشور توصیه کرد که با توجه به ذرات معلق گرد و خاک در هوا از ماسک N۹۱ استفاده کنند.                           ",https://www.asriran.com/003VIm
835307,۱۴۰۱/۰۱/۲۷,سیاسی,گرانی روی پرده، دولت دنبال پشت پرده!,مردم در عهد قاجار بدون هیچ شبکه اجتماعی، صدر اعظم را دوست داشتند چون با چشم‌های‌شان کارهایی که او برای مردم می‌کرد را می‌دیدند. حالا هی بگوییم تورم پایین آمده، گرانی کنترل شده اما ...,"عصرایران؛ مصطفی داننده- در تازه‌ترین قسمت «جیران» ملک زاده؛ همسر امیر کبیر فقید خطاب به جیران می‌گوید:«من شیفته‌ی تنهایی امیر شدم... امیر توی خلوت خودش نه شخص اول مملکت بود نه امیرنظام. رعیت‌زاده‌ی خردمندی بود که غم ایران و ایرانی داشت ذره ذره آبش می‌کرد؛ یک هفته بعد از عروسیمون دیدم رفته توی ایوون و خیره شده به ناکجا؛ رفتم پیشش گفتم تو صدر اعظمی ناسلامتی، چرا هیچ‌وقت حالت خوش نیست؟ سرشو اینجوری گرفت بین دوتا دست‌هاش گفت: تمامِ درستِ دنیا توی سرمه؛ تمامِ غلطِ دنیا پیش چشمم.»
  

    کد ویدیو  دانلود    فیلم اصلی          
خودمانیم، غریبه‌ای هم میان‌مان نیست، امروز غم مردم، کدام دولت‌مرد و کدام نماینده مجلس را ذره ذره آب می‌کند؟ امیر کبیر نزدیک به 3 سال صدراعظم ایران بود. اما به اندازه 300 سال از او گفته می‌شود. از دغدغه‌هایش، از کارهایی که برای مردم ایران کرد.
ستوان فقرات زندگی مردم زیر آوارهای تورم و گرانی در حال خُرد شدن است و مسئولان کشور انگار نه انگار. کار خود را می‌کنند و ساز خود را می‌زنند و به دنبال اهداف سیاسی خود هستند.
مگر می‌شود این همه درد و سختی را دید اما کاری نکرد؟ بله؛ در حرف زدن و شعار دادن نمره مسئولان ما عالی است. مثلا همین معاون وزیر صمت که دستور داد قیمت‌ها به سال قبل برگردد! انگار می‌شود با امر و نهی، بازار را کنترل کرد. آنهم بازاری که چشم به مذاکرات دارد و با یک اخم و لبخند حالش دگرگون می‌شود.
مردم در عهد قاجار بدون هیچ شبکه اجتماعی، صدر اعظم را دوست داشتند چون با چشم‌های‌شان کارهایی که او برای مردم می‌کرد را می‌دیدند. حالا هی بگوییم تورم پایین آمده، گرانی کنترل شده اما کافی است برای یک ساعت دل به بازار بزنید تا ببیند تورم و گرانی هست که هست تازه بالاتر هم می‌رود که می‌رود.
وقتی پراید 200 میلیون می‌شود یا قیمت گوجه و خیار طعنه به موز و آناناس می‌زند، چگونه می‌شود باور کرد که برای مردم قدمی برداشته می‌شود.
مگر می‌شود مردم غرق در مشکلات باشد و دغدغه‌های آنهایی که می‌توانند کار کنند در مورد مسائل حاشیه‌ای باشد و هر هفته در مورد آن حرف بزنند؟ همه‌اش به دنبال پشت پرده‌ها هستیم و این درحالی است که مشکلات مردم جلوی پرده عیان است.
این سال‌ها مسئولان کشور باور کرده‌اند که با حرف زدن، چرخ زندگی مردم می‌چرخد. آنها هی حرف می‌زنند و شعار می‌دهند و درعوض چرخ زندگی مردم بیشتر به گل فرو می‌رود.
کاش حداقل ناراحتی و دردمندی از شرایط کشور را در چهره برخی از مسئولان می‌دیدم. کاش می‌فهمیدیم آنها درک می‌کنند که ما چه می‌کشیم. اما آنها حقوق‌شان سر وقت می‌رسد و یخچال‌های‌شان پر می‌شود و زندگی برای‌شان به سامان به سامان است. تازه بعضی از بچه‌های‌شان هم در فرنگ، روزگار سپری می‌کنند.
عملکرد امیر کبیر و به نیکی یاد کردن مردم از او بعد از این همه سال نشان داد که چه خوب گفته‌اند :« دوصد گفته چون نیم کردار نیست.»                           ",https://www.asriran.com/003VIh
835310,۱۴۰۱/۰۱/۲۷,ورزشی,ستاره آلمانی فوتبال در تهران به دنبال علی دایی می‌گردد (فیلم),لوتار ماتئوس، ستاره فوتبال جهان و مرد افسانه‌ای آلمان که به تهران آمده، می‌گوید: «به علی دایی زنگ زدم و پیام دادم، ولی با اینکه در تهران است، جواب من را نمی‌دهد. دلم برایت تنگ شده، علی دایی انسان بزرگی است. علی منتظر تماست هستم.»,کد ویدیو  دانلود    فیلم اصلی                                     ,https://www.asriran.com/003VIk
835309,۱۴۰۱/۰۱/۲۷,اجتماعی ,کمک فوری برای زنده ماندن مادرجوان,,"خانمی ست ۳۷ ساله؛چند ماه است به سرطان رحم مبتلا شده است.
یکبار جراحی شده اما متاسفانه به علت عود کردن بیماری باید مجددا در بیمارستان عرفان تهران ظرف روزهای آینده جراحی شود.
هزینه جراحی حدود ۳۵میلیون می باشد.همسرش کارگر است و خانواده اش با نگرانی در تکاپوی هزینه جراحی دخترشان می باشند.هموطنان خیر بار دیگر با کمک های خود جان یک مادر بیمار را نجات دهیم.
برای کمک کلیک کنید
                            ",https://www.asriran.com/003VIj
835308,۱۴۰۱/۰۱/۲۷,اقتصادی,برنج ایرانی ۱۰۰ هزار تومان/ افزایش قیمت‌ها ادامه دارد,قیمت گذاری دستوری باعث شد که کشاورزان فروش بار را متوقف کنند از این‌رو میزان عرضه در حجم قابل توجهی کاهش پیدا کرد.,"رئیس اتحادیه برنج فروشان بابل گفت: قیمت برنج کشت دوم طارم، هاشمی و امراللهی در بنکداری کیلویی 90 هزار تومان است و این نوع برنج‌ها در خرده‌فروشی بالای 100 هزار تومان بفروش می‌رسند.
حسن تقی‌زاده در گفت‌وگو با ایلنا، با تایید خبر افزایش قیمت برنج داخلی، گفت: قیمت برنج داخلی به صورت تدریجی در حال افزایش است. قیمت برنج طارم بودار نشده که در بنکداری هفته گذشته کیلویی 71 هزار تومان بفروش می‌رسید با آغاز هفته جدید قیمت آن به کیلویی 80 هزار تومان رسید.
وی با اشاره به افزایش 3 تا 5 هزار تومانی قیمت برنج‌های پرمحصول، خاطر نشان کرد: قیمت برنج شیرودی در بنکداری از کیلویی 45 هزار تومان به کیلویی 48 هزار تومان افزایش یافته است؛ همچنین قیمت برنج ندا از کیلویی 42 هزار تومان به کیلویی 45 هزار تومان رسید.
این فعال اقتصادی تصریح کرد: قیمت گذاری دستوری که پیش از آغاز نوروز بر نرخ برنج اعمال شد مانع افزایش نرخ این محصول در بازار داخلی شد. قیمت گذاری دستوری باعث شد که کشاورزان فروش بار را متوقف کنند از این‌رو میزان عرضه در حجم قابل توجهی کاهش پیدا کرد.
به گفته وی؛ برخی از سودجویان و فعالان در این حوزه می‌دانند با چه روش‌هایی مصوبه قیمت گذاری دستوری را دور بزنند و قیمت برنج همانی شود که آنها می‌خواهند.
تقی‌زاده با اشاره به افزایش تقاضا برای خرید برنج ایرانی، افزود: فروشگاه‌های زنجیره‌ای که پیش از عید به دلیل قیمت‌ گذاری دستوری، خرید برنج را متوقف کرده بودند این روزها در حال خرید برنج هستند و از آنجایی ‌که میزان عرضه این محصول کم شده است شاهد افزایش نرخ برنج داخلی در بازار هستیم.
رئیس اتحادیه برنج فروشان بابل در پاسخ به این پرسش که آیا قیمت‌ گذاری دستوری بر روی قیمت برنج دیگر اعمال نمی‌شود؟ گفت: خبری یا مصوبه‌ای مبنی برداشته شدن قیمت‌ گذاری دستوری روی نرخ برنج اعلام نشده است اما احتمال می‌دهم شدت فشار آن کاسته شده که شاهد خرید برنج از سوی فروشگاه‌های زنجیره‌ای هستیم.
وی فروش برنج داخلی بالای 100 هزار تومان را بی‌انصافی در حق مصرف‌ کنندگان دانست و خاطر نشان کرد: قیمت برنج کشت دوم طارم، هاشمی و امراللهی در بنکداری کیلویی 90 هزار تومان است و این نوع برنج‌ها در خرده‌فروشی بالای 100 هزار تومان بفروش می‌رسند.
تقی زاده پیش‌بینی تولید برنج در سال زراعی جدید را قابل توجه دانست و افزود: بعد از افزایش نرخ برنج در بازار داخلی تمایل کشاورزان برای کشت برنج دوچندان شد و حتی زودتر از موعد اقدام به آماده سازی شالیزارها کردند که بتوانند به کشت دوم نیز برسند اگر روزهای آفتابی بالای 40 درجه زیاد نباشد کشت برنج در مازندارن قابل توجه خواهد شد.
بنا به اظهارات این فعال اقتصادی؛ میزان بارندگی در مازندران قابل توجه است و کشاورزان مشکلی در زمینه کمبود آب کشاورزی ندارند.                           ",https://www.asriran.com/003VIi
835304,۱۴۰۱/۰۱/۲۷,بین الملل,"استفاده روسیه از ""کتاب راهنمای ایران"" برای مقابله با تحریم ها",حدود 8 درصد از بزرگ‌ترین نفتکش‌های جهان اکنون درگیر قاچاق نفت های تحریم‌شده هستند که عمدتا شامل محصولات ایران و ونزوئلا است.,"روسیه در هفته های گذشته برای فروش نفت خود از روش های استفاده شده از سوی ایران استفاده می کند.
به گزارش عصرایران به نقل از سی ان ان، روسیه برای دور زدن تحریم های غرب از ""کتاب راهنمای ایران"" استفاده می کند.
بر اساس این گزارش: از آنجایی که تقریبا تمام بخش‌های اقتصاد روسیه با تحریم‌های بی‌سابقه‌ای روبه‌رو شده است، مسکو ممکن است برای بقا در شرایط تحریم، مجبور شود به یک متحد قابل اعتماد با بیش از 4 دهه تجربه در زمینه مقابله با تحریم‌های غرب روی بیاورد.
بر اساس گزارش وبگاه ""کاستلوم"" - که تحریم ها را دنبال می کند - تا پیش از جنگ اوکراین، ایران تحریم شده ترین کشور جهان بود، اما روسیه اکنون این رکورد را در اختیار دارد و این دو کشور اکنون در شرایط پیوند مشابهی قرار دارند که تحلیلگران معتقدند که احتمالا با تشدید جنگ در اوکراین قوی تر هم می شود.

""جورجیو کافیرو"" مدیر عامل شرکت Gulf State Analytics مستقر در واشنگتن دی سی در این باره معتقد است: ""منافع مشترک در کمک به دیگری برای دور زدن تحریم ها برای این پویایی در روابط روسیه و ایران مهم است.""
""ویتالی ساولیف"" وزیر حمل و نقل روسیه ماه گذشته در بحبوحه محاصره هوایی بین مسکو و غرب گفت که کشورش در حال ""مطالعه پرونده ایران"" برای فراگرفتن روش های مقابله با تحریم های تعمیر و نگهداری و فروش قطعات یدکی هواپیماست. ایران هنوز برخی از هواپیماهای خریداری شده قبل از انقلاب اسلامی را با روش های دور زدن تحریم ها، در حالت عملیاتی در اختیار دارد.
 
كافیرو با اشاره به توافق برجام كه محدودیت‌های قابل راستی‌آزمایی را برای برنامه هسته‌ای ایران ایجاد كرد، افزود: ""این روابط دوجانبه احتمالا با ادامه جنگ در اوکراین قوی‌تر خواهد شد، به‌ویژه اگر مذاكرات وین نتواند برجام را احیا كند."" وی خاطرنشان کرد که انزوای ایران، تهران را بیشتر تحت فشار قرار خواهد داد تا در این زمینه نقش یک متحد مفید را برای مسکو بازی کند.
پس از دهه‌ها محدودیت‌های اقتصادی غرب، جمهوری اسلامی ایران با استفاده از بازار سیاه و دستکاری در ردیابی کشتی‌ها برای دور زدن تحریم‌ها، به استاد فرار تبدیل شده است. امروز، روسیه با تحریم های نفتی اعمال شده از سوی آمریکا و انگلیس و برخی دیگر از کشورها، بحران مشابهی را تجربه می کند.
آیا روسیه می تواند از ایران برای دور زدن تحریم های غرب پیروی کند؟ برخی از تحلیلگران می گویند که روسیه در حال حاضر چنین می کند.
ایالات متحده، گروه کشورهای ثروتمند موسوم به G7 و اتحادیه اروپا از زمان حمله روسیه به اوکراین در 24 فوریه امسال، مجموعه‌ای از تحریم‌های بی‌سابقه را علیه روسیه اعمال کرده‌اند.
اما بزرگترین ضربه به انرژی روسیه خواهد بود که تا سال 2020 بیش از نیمی از صادرات روسیه را تشکیل می داد. ایالات متحده و بریتانیا نفت روسیه را تحریم کرده اند. امروز، اتحادیه اروپا - که همچنان به شدت به عرضه انرژی روسیه وابسته است - در حال بررسی یک اقدام مشابه است، اما هنوز در مورد این موضوع به اجماع نرسیده است.
یکی از راه‌هایی که روسیه می‌تواند در این زمینه از ایران یاد بگیرد تا از تحریم‌های احتمالی بر روی نفت خود جان سالم به در ببرد، جابه‌جایی کشتی‌ها و تغییر نام تجاری آنها است، تاکتیکی که ایران از آن استفاده کرده است.

 
رویترز در سال 2012 گزارش داد که ایران در گذشته میلیون‌ها بشکه نفت را در بنادر کمتر شناخته شده آسیا پنهان کرده است تا از تحریم‌های غرب فرار کند. انتقال بشکه‌های نفتی در شب از یک کشتی به کشتی دیگر به ایران این امکان را می‌دهد که زیر پرچم‌های مختلف پنهان شده و نفت خود را بدون جلب توجه ناظران غربی به خریداران آسیایی بفروشد.
""کورمک مک گَری"" کارشناس امنیتی در موسسه ""کنترل ریسک""در لندن در این باره می گوید: ""حدود 8 درصد از بزرگ‌ترین نفتکش‌های جهان اکنون درگیر قاچاق نفت های تحریم‌شده هستند که عمدتا شامل محصولات ایران و ونزوئلا است.""
مک گری به سی ان ان گفت که ""شبح"" متداول ترین مکانیسم مورد استفاده است که به موجب آن کشتی ها سیستم های شناسایی خودکار خود را هنگام تعویض محموله از یک کشتی به کشتی دیگر خاموش می کنند.
مک گری گفت: ""ترفند اینجا این است که نفتکش دوم ممکن است کاملا مطابق با تحریم ها به نظر برسد و تاجر یا مصرف کننده فریب بخورد و فکر کند محموله ای کاملا مجاز خریداری کرده است.
""ویندوارد"" یک شرکت اطلاعاتی دریایی اسراییل،اعلام کرده که طی ماه گذشته تجارت نفت خام روسیه را زیر نظر داشته و متوجه شده نفتکش های روسی همانند ایران عملیات انتقال خاموش کشتی به کشتی با نفتکش‌های دیگر را داشته اند. به گزارش ویندوارد، نفتکش هایی که در این زمینه فعالیت می کردند حتی وارد مناطق آمریکای شمالی، آسیا و اروپا شده اند.
ویندوارد در یک پست وبلاگی نوشت: "" در حالی که محدودیت‌های جدید رفتار کشتی‌ها را تغییر می‌دهند... به نظر می‌رسد برخی از شرکت‌ها با پنهان کردن اقدامات خود و تلاش برای نگه داشتن نهادهای نظارتی... در تاریکی، همچنان به تجارت خود ادامه می‌دهند.""
در مورد ایران، مناطق دورافتاده مالزی به‌عنوان نقاط ""ترکیب"" یا ""برندسازی مجدد"" مورد استفاده قرار می‌گرفت، جایی که نفت ایران با نفت های دیگر مخلوط می‌شد و به عنوان یک محصول غیرایرانی به خریداران بین‌المللی فروخته می‌شد.
طی مدت تحریم های نفتی ایران، ""مخلوط های مالزیایی"" دروازه شناخته شده ای برای فرار از تحریم های نفتی بوده است، زیرا خریداران آسیایی - به ویژه چینی – از دو شیوه "" ترکیب"" و"" تغییر نام تجاری"" برای خرید نفت تحریم شده استفاده می کنند.
روسیه در حال حاضر مسیر مشابهی را در پیش گرفته است، نفت این کشور اکنون به ""ترکیب لتونی"" تغییر نام داده است -- یک ترکیب نیمه روسی مخلوط شده با نفت های دیگر که برچست لتونی دارد. بلومبرگ گزارش داده که حتی شرکت نفت و گاز ""شل"" مستقر در بریتانیا از این نوع نفت ترکیبی خریداری کرده است.
به گفته تحلیلگران، با وجودی که خرید نفت تحریم شده زیان هایی هم به لحاظ اعتباری و هم از نظر ریسک تنبیهی دارد، اما تقاضا برای نفت خام همچنان می تواند برخی از خریداران را به سمت بازارهای سیاه قاچاق سوق دهد.
""اسفندیار باتمانقلیج"" بنیانگذار و مدیر عامل اندیشکده بنیاد بورس و بازار در لندن،می گوید: ""بازار نفت به دلیل نگرانی‌ها از ناحیه عرضه تحت فشار است و بنابراین مشخص نیست که عرضه نفت روسیه می‌تواند جایگزین شود.""تحلیلگران می گویند که از نظر مالی، ایران طی سال های گذشته شبکه ای مخفی مالی و پولی برای دور زدن تحریم ها ساخته که ممکن است روسیه ترغیب به استفاده از آن شود.
""ریچارد نفیو"" محقق مرکز کلمبیا در سیاست انرژی جهانی در نیویورک که پیش از این به عنوان معمار تحریم های ایران نیز از او نام برده شده، می گوید:"" برای دور زدن تحریم ها از شرکت های پوششی استفاده می شود که در ظاهر هیچ ارتباطی با ایران وجود ندارد"" و در این زمینه شرکت‌های پیشرو تاکتیکی هستند که نیفیو معتقد است روسیه می‌خواهد از آنها بیاموزد.
نفیو گفت: ""من فکر می‌کنم ایران آماده کمک به روسیه با برخی از ابزارهای دور زدن تحریم‌ها خواهد بود، فرض بر این است که خود ایران به این ابزارها دسترسی دارد که می‌تواند به راحتی آن را در اختیار دیگران بگذارد.""
باتمانقلیج نیز معتقد است که فرار از تحریم کار آسانی نیست و در حالی که یافتن شرکای همدست، فروپاشی اقتصادی را در کوتاه مدت به تاخیر می اندازد، همچنان این قبیل روش ها نمی توانند جایگزین سود بلندمدت شوند.
باتمانقلیج گفت: درسی که روسیه باید از تجربه ایران بگیرد این است که دور زدن تحریم ها و مقاومت در برابر تحریم ها سخت است.
او به سی‌ان‌ان گفت: ""در بهترین حالت، هدف روسیه می‌تواند نشان دادن مقاومت در برابر تحریم‌ها باشد، اما این فقط به معنای جلوگیری از یک فروپاشی اقتصادی است و گرنه هزینه واقعی تحریم ها فرصت رشد از بین رفته است.""
                            ",https://www.asriran.com/003VIe
835306,۱۴۰۱/۰۱/۲۷,سیاسی,بخشنامه‌ منطقه آزاد اروند: حرف زدن پرسنل با مدیرعامل، معاونان و مدیران ممنوع,آیا می دانستید حرف زدن با پرسنل با مدیرعامل، معاونان و مدیران در سازمان منطقه آزاد اروند چه شخصی و چه اداری در اماکن عمومی ممنوع شده است؟,"عباس مدحجی خبرنگار در خرمشهر در توئیتی نوشت: آیا سعید محمد مناطق آزاد را تبدیل به پادگان می کند؟
بخشنامه عجیب سازمان منطقه آزاد اروند:
آیا می دانستید حرف زدن با پرسنل با مدیرعامل، معاونان و مدیران در سازمان منطقه آزاد اروند چه شخصی و چه اداری در اماکن عمومی ممنوع شده است؟ و اگر حرف بزنند طبق آیین نامه انضباطی برخورد خواهد شد؟
                           ",https://www.asriran.com/003VIg
835301,۱۴۰۱/۰۱/۲۷,سرگرمی,مقایسه جای پای خرس با دست انسان! (عکس),,,https://www.asriran.com/003VIb
835305,۱۴۰۱/۰۱/۲۷,اقتصادی,پلمپ و صدور اخطار برای ۴۰۷ واحد صنفی متخلف تهران در ماه رمضان,در پایانه های مسافربری که محل تردد مسافران است صرفاً ارائه غذا سرد آن هم باید در با رعایت ضوابط ابلاغی و شئونات ماه رمضان ارائه شود.,"رییس پلیس پایتخت از پلمپ و صدور اخطار برای ۴۰۷ واحد صنفی متخلف در ماه مبارک رمضان خبر داد.
به گزارش ایلنا، سردار حسین رحیمی با تبریک ولادت با سعادت امام حسن مجتبی کریم اهل بیت (ع)و گرامیداشت روز اکرام و اینکه همه باید حرمت ماه مبارک رمضان را رعایت کنیم، اظهار داشت: طی ۴۸ ساعت گذشته پلیس نظارت بر اماکن عمومی تهران بزرگ طرح ویژه برخورد با واحدهای صنفی متخلف را اجرا کرد.
فرمانده انتظامی تهران بزرگ خاطرنشان کرد: این طرح با بکارگیری ۱۹۴ تیم از مجموعه پلیس امنیت عمومی تهران بزرگ اجرا شده است.
وی با اشاره به اینکه در این طرح بیش از ۱۴ هزار واحد صنفی در سطح پایتخت مورد بازدید قرار گرفته است افزود: با اجرای این طرح ۴۰۷ واحد صنفی که به طور غیر مجاز اقدام به ارائه مواد غذایی گرم کرده و زمینه روزه خواری و هنجارشکنی را فراهم کرده بودند پلمپ و یا اخطاریه داده شد.
وی با بیان اینکه این طرح در راستای مطالبه مردم شریف بوده است عنوان داشت: اجرای این طرح تا پایان ماه مبارک رمضان در دستور کار پلیس قرار دارد.
این مقام ارشد انتظامی ابراز داشت: و امروز پلیس خدمتگزاری به مردم متدین را برای خود افتخار می‌داند و تکریم شهروندان عزیز را در راس ماموریت‌های خود قرار داده است.
رئیس پلیس پایتخت یادآور شد همانطور که تاکید شد باید از تظاهر به روزه خواری در ملا عام خودداری شود بیان داشت: همه اغذیه فروشی ها موظف به رعایت ضوابط ابلاغی هستند از این رو فعالیت واحدهای فروشی در حد فاصله بین سحر تا افطار ممنوع است.
این مقام ارشد انتظامی خاطرنشان کرد در پایانه های مسافربری که محل تردد مسافران است صرفاً ارائه غذا سرد آن هم باید در با رعایت ضوابط ابلاغی و شئونات ماه رمضان ارائه شود.
فرمانده انتظامی تهران بزرگ با اشاره به اینکه همه رده های انتظامی و ترافیکی در راستای رعایت شأن و حرمت ماه رمضان و ضوابط ابلاغی خود را انجام خواهند داد گفت هم باید خود را موظف به رعایت حرمت ماه رمضان بدانند.                           ",https://www.asriran.com/003VIf
835303,۱۴۰۱/۰۱/۲۷,بین الملل,کمک یک میلیارد یورویی آلمان به اوکراین,در کنار دو حزب سبزها و لیبرال، احزاب دموکرات و سوسیال مسیحی که بزرگ‌ترین فراکسیون پارلمانی اپوزیسیون را تشکیل می‌دهند نیز از ارسال تجهیزات نظامی سنگین به اوکراین پشتیبانی می‌کنند.,"ایسنا نوشت: دولت آلمان کمک نظامی خود به کشورهای مختلف را دو میلیارد یورو افزایش می‌دهد و بیش از نیمی از آن به اوکراین می‌رسد. خرید تسلیحات از شرکت‌های آلمانی مشروط به صدور مجوز صادرات از سوی وزارت اقتصاد آلمان است.
صدراعظم آلمان در روزهای گذشته به خاطر مخالفت با تحویل تسلیحات سنگین به اوکراین با انتقادهای زیادی، حتی از سوی احزاب دولت ائتلافی روبرو بوده است.
""تاگس‌شاو""، وب‌سایت کانال یک تلویزیون آلمان (ARD) جمعه، ۱۵ آوریل (۲۶ فروردین) اعلام کرد اولاف شولتس با افزایش کمک‌های نظامی آلمان به کشورهای مختلف به میزان دو میلیارد یورو موافقت کرده است.
استودیوی مرکزی ARD می‌گوید به اطلاعاتی دست‌یافته که مطابق آن بیش از یک میلیارد یورو از این کمک‌ها به اوکراین اختصاص دارد.
بنابر این گزارش، اوکراین می‌تواند با این کمک‌ها تسلیحات مورد نظر خود را در هماهنگی با ایالات متحده آمریکا و هم‌پیمانانش بخرد.
گلایه و انتقاد اوکراین از صدراعظم آلمان
به گزارش دویچه‌وله، دمیترو کولبا، وزیر خارجه اوکراین شامگاه پنج‌شنبه در یک گفت‌وگوی تلویزیونی از صدراعظم آلمان خواست هر چه سریع‌تر موافقت خود با ارسال تسلیحات سنگین به این کشور را اعلام کند.
شولتس و شمار دیگری از سیاستمداران آلمان نگرانند تحویل تسلیحات سنگین به اوکراین از طریق رئیس جمهوری روسیه، ولادیمیر پوتین دخالت مستقیم در جنگ تلقی شود و پیامدهای ناگواری داشته باشد.
کولبا با بیان این که تمام استدال‌ها در مخالفت با تحویل جنگ‌افزارهای مورد نیاز ارتش اوکراین ناموجه هستند می‌گوید اگر آلمان زودتر اجازه تحویل جنگ‌افزار به این کشور را می‌داد ادامه جنگ اجتناب‌پذیر بود.
یکی از جنگ‌افزارهایی که اوکراین تمایل زیادی برای دریافت آنها دارد تانک‌های پیشرفته‌ای هستند که صنایع تسلیحاتی آلمانی تولید می‌کنند.
آمادگی شرکت آلمانی برای تحویل تانک به اوکراین
شرکت تسلیحات راین‌متال آلمان روز پنج‌شنبه اعلام کرد در صورت موافقت دولت فدرال آماده است ده‌ها تانک لئوپارد۱ را به ارتش اوکراین تحویل دهد.
به نوشته ""تاگس‌شاو""، اگر اوکراین مایل به خرید جنگ‌افزار سنگین از آلمان باشد، وزیر اقتصاد دولت فدرال، روبرت هابک باید مجوز صادرات آنها را امضاء کند.
۴۰۰ میلیون یورو از کمک‌های نظامی آلمان برای نهاد موسوم به ""تسهیلات صلح اروپا"" در نظر گرفته شده که ظاهرا قرار است صرف خرید جنگ‌افزار برای اوکراین شود.
پس از آغاز تجاوز نظامی روسیه به اوکراین در ۲۴ فوریه امسال دولت آلمان از یک برنامه گسترده و بلندمدت برای تقویت توان دفاعی ارتش با اختصاص ۱۰۰ میلیارد یورو به این کار خبر داد.
خبرگزاری رویترز می‌گوید، افزایش دو میلیارد یورویی کمک‌های نظامی آلمان بخشی از بودجه ۱۰۰ میلیارد یورویی ارتش نیست و اضافه بر آن در نظر گرفته شده است.
این خبرگزاری همچنین گفته است، افزایش دو میلیارد یورویی کمک‌های نظامی در هیئت وزیران دولت فدرال آلمان به تصویب رسیده است.
تعلل صدراعظم آلمان در موافقت با تحویل تسلیحات سنگین به اوکراین در درون دولت ائتلافی نیز با مخالفت و انتقاد روبروست. بسیاری از اعضای شاخص دو حزب سبزها و دموکرات‌های آزاد و شماری از سیاستمداران سوسیال دموکرات در جمع منتقدان قرار دارند.
چند و چون تعلل آلمان در ارسال تسلیحات سنگین به اوکراین
با وجود درخواست‌های مکرر کی‌یف، دولت فدرال آلمان همچنان برای ارسال جنگ‌افزار سنگین به اوکراین تعلل می‌کند. سه حزب دولت ائتلافی در مورد این مسئله دچار اختلاف‌های جدی شده‌اند که هر روز آشکارتر می‌شود.
دمیترو کولبا، وزیر خارجه اوکراین شامگاه پنج‌شنبه، در یک گفت‌وگوی تلویزیونی از صدراعظم آلمان، اولاف شولتس خواست هر چه سریع‌تر موافقت خود با ارسال تسلیحات سنگین به این کشور را اعلام کند.
هشت هفته پس از آغاز تجاوز نظامی روسیه به اوکراین ضرورت تجهیز نظامیان اوکراینی برای مقابله با حمله‌های همه جانبه نیروهای روسی بیش از پیش آشکار شده و در میان کشورهای غربی حامیان بیشتری پیدا می‌کند.
در آلمان، به جز حزب سوسیال دموکرات، مهم‌ترین جریان‌های سیاسی، از جمله دو حزب سبزها و لیبرال‌ها که در دولت ائتلافی حضور دارند با ارسال تجهیزات نظامی سنگین به اوکراین موافق هستند.
اولاف شولتس، صدراعظم سوسیال دموکرات آلمان به خاطر تعلل در موافقت با تجهیز بهتر ارتش اوکراین با انتقادهای زیادی روبرو است؛ معاون او، روبرت هابک از حزب سبزها هم از این تعلل قاطعانه دفاع نمی‌کند.
انتقاد شدید وزیر خارجه اوکراین از تعلل آلمان
دمیترو کولبا تاکید کرده که تمام استدال‌ها در مخالفت با تحویل جنگ‌افزارهای مورد نیاز ارتش اوکراین ناموجه هستند زیرا تمام تسلیحات مورد استفاده نیروهای اوکراینی در خاک این کشور ماهیتی دفاعی دارند.
وزیر خارجه اوکراین می‌گوید اگر آلمان زودتر اجازه تحویل جنگ‌افزار به این کشور را می‌داد ادامه جنگ اجتناب‌پذیر بود.
روزنامه ""هندلزبلت"" در گزارشی که جمعه، ۱۵ آوریل منتشر شد نوشت، بر پایه آنچه به طور رسمی اعلام شده آلمان تا کنون بیش از هر چیز راکت‌های ضد زرهی، موشک‌های ضدهوایی، مسلسل و کلاه نظامی آهنی به اوکراین تحویل داده است.
صدراعظم آلمان تا کنون با تحویل تجهیزات سنگین نظامی مانند تانک به اوکراین موافقت نکرده است. رولف موتسنیش، رئیس فراکسیون پارلمانی حزب سوسیال دموکرات می‌گوید در مورد تحویل تسلیحات سنگین به اوکراین پاسخ ساده‌ای وجود ندارد و هر کس خلاف این را ادعا کند غیرمسئولانه رفتار می‌کند.
موتسنیش این سخنان را در واکنش به اظهارات شماری از نمایندگان پارلمان فدرال (بوندس‌تاگ) از سه حزب ائتلافی پس از سفر به کی‌یف بیان کرد. این نمایندگان پس از بازگشت از کی‌یف از ادامه ارسال جنگ‌افزار به اوکراین پشتیبانی کردند.
واکنش به درخواست نمایندگان بازدیدکننده از کی‌یف
رئیس فراکسیون پارلمانی حزب سوسیال دموکرات می‌گوید تحت تاثیر دیدار از مناطق جنگ‌زده خواست ""تصمیم‌گیری‌های بی‌سابقه‌ای"" که مسئولیتش را دیگران بر عهده دارند نادرست است، به خصوص که این تصمیم‌ها می‌تواند برای آلمان و کشورهای عضو ناتو پیامدهای گسترده‌ای به همراه داشته باشد.
یکی از اعضای هیئت پارلمانی آلمان که روز سه‌شنبه به اوکراین سفر کرد رئیس کمیسیون دفاعی بوندس‌تاگ، ماریه آگنس استراک- سیمرمن است.
این سیاستمدار حزب لیبرال در واکنش به انتقاد موتسنیش او را متهم کرد که ""ضرورت نقطه عطف"" که صدراعظم هم‌حزبش به آن اشاره کرده را نفهمیده یا نخواسته بفهمد.
صدراعظم آلمان پس از حمله روسیه به اوکراین در یک پیام توئیتری نوشته بود این حمله نشانگر یک نقطه عطف است و ما وظیفه داریم برای حمایت از اوکراین در دفاع از خود تمام تلاشمان را بکنیم.
رئیس کمیسیون دفاعی بوندس‌تاگ می‌گوید صدراعظم آلمان برای ""نقطه عطفی"" که مطرح کرد از پشتیبانی کامل ما برخوردار است و اکنون زمان آن رسیده که این چرخش با همراهی دولت ائتلافی به پیش برده شود.
انتقاد عضو شاخص سبزها از شولتس
آنتون هوفرایتر، عضو ارشد حزب سبزها و یکی دیگر از نمایندگانی که به کی‌یف سفر کرده در گفت‌وگو با هفته‌نامه اشپیگل به اولاف شولتس حمله کرد و گفت: «صدراعظم خودش یک معضل است، و نه فقط در زمینه سیاست‌ها در قبال اوکراین بلکه همچنین در ارتباط با دیگر مسائلی که به همکاری‌های اروپایی مربوط می‌شوند.»
رئیس کمیسیون اروپای بوندس‌تاگ پس از بازگشت از سفر کی‌یف در گفت‌وگو با شبکه تلویزیونی RTL هم دفتر صدراعظم آلمان را مشکل اصلی عنوان کرده و گفته بود اکنون زمان آن رسیده که اقلام مورد نیاز، که شامل تسلیحات سنگین نیز می‌شود، در اختیار اوکراین قرار داده شود.
روبرت هابک، وزیر اقتصاد و جانشین صدراعظم آلمان از حزب سبزها که پیش از این از اظهارات انتقادی هوفرایتر فاصله گرفته بود روز جمعه به گروه رسانه‌ای ""فونکه"" گفت باید تجهیزات نظامی بیشتری در اختیار اوکراین گذاشت.
هابک تاکید کرد: «نمی‌توانیم اوکراین را در جنگ تنها بگذاریم. آنها برای ما هم می‌جنگند؛ اوکراین نباید شکست بخورد و پوتین نباید پیروز شود.»
تجاوز نظامیان روسی به اوکراین به فرمان شخص ولادیمیر پوتین، رئیس جمهوری روسیه ۲۴ فوریه امسال آغاز شد.
جانشین صدراعظم آلمان در مورد تحویل تسلیحات سنگین به اوکراین گفت محدوده این تسلیحات را این مسئولیت مشخص می‌کند که ""خودمان هدف حمله قرار نگیریم"".
او تاکید کرد این محدوده در حال حاضر شامل تانک‌های پیشرفته و جنگنده نمی‌شود اما هر جنگ‌افراز ممکنی به اوکراین ارسال می‌شود.
اختلاف در میان حزب سبزها
سیاستمدار حزب سبزها افزود بدیهی است که هر چه جنگ شدیتر و خشونت‌آمیزتر شود، کمیت و کیفیت جنگ‌افزارهایی که تحویل اوکراین می‌شود نیز باید ارتقاء یابد اما آلمان این کار را در هماهنگی با دیگر کشورهای عضو اتحادیه اروپا و متحدان ناتو انجام می‌دهد.
برخی ابراز نگرانی می‌کنند که تحویل تسلیحات سنگین به اوکراین می‌تواند از نظر ولادیمیر پوتین دخالت مستقیم در جنگ ارزیابی شود.
رئیس کمیسیون دفاعی بوندس‌تاگ این نگرانی را ناموجه خوانده و می‌گوید: «ما طرف جنگ نیستیم و نخواهیم بود. اوکراین با نقض قوانین بین‌المللی به وسیله روسیه مورد حمله قرار گرفت و حق دارد متناسب با تهاجم از خود دفاع کند. کشورهای غربی هم اجازه دارند از طریق ارسال تجهیزات نظامی از آنها پشتیبانی کنند»
به این ترتیب مسئله تحویل یا عدم تحویل تسلیحات سنگین به اوکراین به یک چالش سیاسی جدی در آلمان مبدل شده و موافقان آن روز به روز افزایش می‌یابند، گرچه صدراعظم همچنان با این کار مخالفت می‌کند.
موافقت بخشی از دولت و بزرگ‌ترین فراکسیون اپوزیسیون
از سه حزب دولت ائتلافی دو حزب با تحویل تسلیحات سنگین به اوکراین موافقند و حامیان این کار در حزب سوسیال دموکرات نیز کم نیستند.
در کنار دو حزب سبزها و لیبرال، احزاب دموکرات و سوسیال مسیحی که بزرگ‌ترین فراکسیون پارلمانی اپوزیسیون را تشکیل می‌دهند نیز از ارسال تجهیزات نظامی سنگین به اوکراین پشتیبانی می‌کنند.
به جز این احزاب، در اتحادیه اروپا نیز برخی کشورها، به خصوص کشورهای نزدیک‌تر به اوکراین مانند لهستان، جمهوری چک، اسلواکی و سه کشور حوزه دریای بالتیک از تحویل تسلیحات سنگین به کی‌یف حمایت می‌کنند و گام‌هایی در این مسیر نیز برداشته‌اند.
این مسئله شامل برخی متحدان آلمان در ناتو، نظیر ایالات متحده و بریتانیا نیز می‌شود و با ادامه این روند فشار سیاسی بر اولاف شولتس مدام افزایش می‌یابد.                           ",https://www.asriran.com/003VId
835300,۱۴۰۱/۰۱/۲۷,سرگرمی,متفاوت و دیدنی از دنیای حیوانات (عکس),,,https://www.asriran.com/003VIa
835299,۱۴۰۱/۰۱/۲۷,حوادث,تصادف زنجیره‌ای عجیب بامداد امروز در جاده مخصوص کرج (فیلم),ویدئویی از تصادف زنجیره‌ای عجیب بامداد امروز در جاده مخصوص کرج - تهران ببینید.,کد ویدیو  دانلود    فیلم اصلی                                     ,https://www.asriran.com/003VIZ
835302,۱۴۰۱/۰۱/۲۷,سیاست خارجی,بازداشت اغتشاش‌گران مقابل سفارت ایران در کابل,منابعی در کابل می‌گویند حدود ۱۵ نفر روز گذشته به دنبال حضور در مقابل سفارت ایران در کابل و برگزاری تظاهرات بودند.,"روز گذشته افراد معدودی که قصد برگزاری تظاهرات ساختگی در مقابل سفارت ایران در کابل را داشتند، توسط نیروهای طالبان بازداشت شدند.
به گزارش ایلنا به نقل از طلوع نیوز، منابعی در کابل می‌گویند حدود ۱۵ نفر روز گذشته به دنبال حضور در مقابل سفارت ایران در کابل و برگزاری تظاهرات بودند. این افراد بلافاصله توسط نیروهای طالبان بازداشت شدند.                           ",https://www.asriran.com/003VIc
835298,۱۴۰۱/۰۱/۲۷,اقتصادی,صدرنشینی ایرانی‌ها در خرید خانه در ترکیه,شهر استانبول بار دیگر در زمینه فروش خانه به خارجی‌ها در صدر قرار گرفت. در ماه مارس 2 هزار و 245 واحد مسکن در این شهر توسط اتباع خارجی خریداری شد.,"شهروندان ایرانی با خرید 784 واحد خانه طی مارس گذشته برای سومین ماه متوالی سال جاری در بین متقاضیان اتباع خارجی خرید مسکن در جایگاه نخست قرار گرفتند.
به گزارش آناتولی، بر اساس داده‌های سازمان آمار ترکیه «توئیک» درماه مارس گذشته 5 هزار و 567 واحد مسکونی در سراسر کشور به اتباع خارجی فروخته شده که از این تعداد بیشترین میزان با 784 واحد توسط شهروندان ایران خریداری شده است.
بر این اساس میزان کل فروش مسکن در ماه مارس به اتباع خارجی نسبت به سال گذشته 31 درصد افزایش داشته است که در این زمینه اتباع کشورهای عراق با خریداری 741 واحد و روسیه با 547 واحد مسکن پس از ایرانی‌ها قرار گرفتند.
از سوی دیگر شهر استانبول بار دیگر در زمینه فروش خانه به خارجی‌ها در صدر قرار گرفت. در ماه مارس 2 هزار و 245 واحد مسکن در این شهر توسط اتباع خارجی خریداری شد.
آنتالیا و آنکارا به ترتیب با فروش 1434 و 347 واحد مسکن در این زمینه پس از استانبول قرار گرفتند.
لازم به ذکر است شهروندان ایرانی در سه ماهه نخست سال 2022 در کل 2 هزار و 256 واحد مسکونی در ترکیه خریداری کرده‌اند.
تعداد فروش مسکن در ماه مارس به اتباع خارجی در مجموع 4.1 درصد از کل مسکن‌های به فروش رسیده در سراسر ترکیه را تشکیل می‌دهد.                           ",https://www.asriran.com/003VIY
835297,۱۴۰۱/۰۱/۲۷,اجتماعی ,اعلام زمان و نحوه برگزاری امتحانات نهایی دانش‌آموزان,بارم‌بندی دروس دوره دوم متوسطه و برنامه امتحانات نوبت خرداد، در پایگاه اطلاع‌رسانی مذکور قابل‌ مشاهده است.,"ایسنا نوشت: رئیس مرکز سنجش و پایش کیفیت آموزشی اظهار کرد: امتحانات خرداد ماه به شیوه حضوری با رعایت کامل پروتکل‌های بهداشتی و بر اساس آیین نامه‌های آموزشی و ارزشیابی برگزار می‌شود.
محسن زارعی در مورد برگزاری امتحانات پایان سال تحصیلی گفت: با توجه به استمرار آموزش حضوری دانش آموزان در سال تحصیلی جاری و تدریس تمام محتوای کتب درسی، ارزشیابی پیشرفت تحصیلی نوبت دوم تمام دوره های تحصیلی به شیوه حضوری و بر اساس آیین نامه‌های آموزشی و ارزشیابی انجام می شود.
محسن زارعی ادامه داد: سؤالات امتحانات نهایی پایه دوازدهم مدارس روزانه، بزرگسالان، آموزش از راه دور و داوطلبان آزاد شاخه نظری در نوبت خردادماه سال تحصیلی ۱۴۰۱-۱۴۰۰ مطابق بارم بندی تعیین شده توسط سازمان پژوهش و برنامه ریزی آموزشی بدون حذفیات طراحی و بصورت الکترونیکی به حوزه های امتحانی سراسر کشور ارسال می شود.
برنامه امتحانات نهایی نیز جهت اجرا به ادارات کل آموزش و پرورش استان ها ابلاغ شده و امتحانات از یکم تا بیست و هشتم خرداد ماه با رعایت نکات بهداشتی به ویژه گندزدایی فضا و تجهیزات حوزه ها، تهویه هوای مناسب، تدارک ماسک، مواد شوینده، ضدعفونی کننده و... برگزار می شود و عوامل برگزاری امتحانات با نظارت رئیس حوزه، مسئولیت حسن برگزاری این امتحانات را برعهده دارند.
رئیس مرکز سنجش و پایش کیفیت آموزشی افزود: از اولیای گرامی دانش آموزان انتظار می رود با فراهم کردن شرایط مناسب در ایام باقیمانده سال تحصیلی در به ثمر رساندن تلاش فرزندانشان و خدمات آموزشی و پرورشی مدارس در سال تحصیلی ۱۴۰۱-۱۴۰۰ همکاری و همراهی بیشتری مبذول کنند و بدیهی است دانش آموزان هم لازم است با برنامه ریزی و پشتکار از این فرصت به بهترین نحو استفاده کنند.
زارعی درخصوص حضور دانش آموزان مبتلا یا مشکوک به بیماری کرونا در حوزه‌های امتحانی گفت: این دانش آموزان در محلی مجزا (قرنطینه) که برای همین منظور در همان حـوزه برگــزاری امتحانات پیش بینی و تجهیز شده است، با حضـور مراقبین، در امتـحانات شرکت می کنند و از این بابت هم نگرانی وجود ندارد.
به گزارش مرکز اطلاع رسانی و روابط عمومی وزارت آموزش و پرورش، رئیس مرکز سنجش و پایش کیفیت آموزشی در پایان ضمن تاکید بر این که تنها مرجع معتبر برای اطلاع از اخبار و اطلاعات مربوط به امتحانات و آزمون‌ها پرتال رسمی مرکز سنجش و پایش کیفیت آموزشی به نشانی www.aee.medu.ir است، بیان کرد: بارم‌بندی دروس دوره دوم متوسطه و برنامه امتحانات نوبت خرداد، در پایگاه اطلاع‌رسانی مذکور قابل‌ مشاهده است.                           ",https://www.asriran.com/003VIX
835294,۱۴۰۱/۰۱/۲۷,ورزشی,گلزنی صیادمنش برای هال سیتی (فیلم),در چارچوب هفته چهل و دوم چمپیونشیپ انگلیس، تیم‌های فوتبال هال سیتی و کاردیف به دیدار یکدیگر رفتند.,"اللهیار صیادمنش، مهاجم ملی پوش کشورمان در این دیدار در ترکیب اصلی هال سیتی قرار داشت و در دقیقه هشتم بازی موفق شد، نخستین گلش را در این تیم به ثمر برساند. در دقیقه یازدهم نیز لوی کویل دومین گل هال سیتی را وارد دروازه کاردیف کرد.
  

    کد ویدیو  دانلود    فیلم اصلی                                     ",https://www.asriran.com/003VIU
835295,۱۴۰۱/۰۱/۲۷,اجتماعی ,توضیح پزشکی قانونی به پلیس راهور در مورد آمار تلفات جاده ای نوروز,انتظار آن بود که عزیزانمان در پلیس راهنمایی و رانندگی به بیان چرایی طبیعی بودن مغایرت میان آمار پلیس و پزشکی قانونی می‌پرداختند و از قضاوت و بیان مطالب غیر مرتبط و غیر دقیق پیرامون آن پرهیز می‌کردند.,"سازمان پزشکی قانونی در خصوص انتشار خبر تلفات تصادفات جاده ای در نوروز امسال و اختلاف آمار ارائه شده جانباختگان میان ناجا و این سازمان، توضیحاتی ارائه کرد.
به گزارش ایرنا، سازمان پزشکی قانونی در این توضیحات اعلام کرده است: مصاحبه شونده در مطلب منتشر شده از سوی پلیس راهور، وجود مغایرت میان آمار دو مجموعه پیرامون تعداد تلفات جاده‌ای نوروز ۱۴۰۱ را امری طبیعی دانسته‌اند، اما در عین حال انتشار آمار اولیه را شتابزده، خلاف رویه جاری در سنوات گذشته و قابل تامل برشمرده و نسبت به چرایی انتشار آمار تلفات نوروزی قبل از انتشار آمار بهمن و اسفند گذشته ابراز تعجب کرده و نهایتاً این گونه جمع‌بندی کرده اند که در این زمینه دقت فدای سرعت شده است.
پزشکی قانونی آورده است: در ابتدا جا دارد ضمن تشکر از زحمات تمامی کارکنان خدوم نیروی انتظامی و از جمله تلاشگران راهور، از طرح چنین مطالبی در فضای رسانه ابراز تاسف نماییم و ابزار امیدواری کنیم تا عزیزان‌مان در نیروی انتظامی برای پاسداشت رشادت‌ها و تلاش‌های شبانه‌روزی و ممانعت از ایراد خدشه به چهره خدوم این نیرو از تکرار این نوع طرح مساله در فضای عمومی جامعه ممانعت کنند.
در ادامه این توضیحات آمده است: انتظار آن بود که عزیزانمان در پلیس راهنمایی و رانندگی به بیان چرایی طبیعی بودن مغایرت میان آمار پلیس و پزشکی قانونی می‌پرداختند و از قضاوت و بیان مطالب غیر مرتبط و غیر دقیق پیرامون آن پرهیز می‌کردند. چنانکه در مصاحبه رییس پلیس اسبق راهور ناجا که طی روزهای اخیر انتشار یافته است نیز منعکس شده است، تلفات ناشی از تصادفات معلول علل مختلفی است که نظارت پلیس تنها یکی از آن‌ها به شمار می‌رود.
«چنانکه در گذشته نیز بارها ذکر شده است و همکاران عزیزمان در راهور ناجا نیز کاملاً بر آن استحضار دارند بر اساس مصوبه کمیسیون ایمنی راه‌ها مرجع رسمی اطلاع رسانی در خصوص آمار تلفات تصادفات، سازمان پزشکی قانونی کشور می‌باشد. همچنین این عزیزان نیک می‌دانند که این سازمان به واسطه ارجاع تمامی موارد مرگ ناشی از تصادفات به این سازمان از سوی مراجع محترم قضایی، جامع‌ترین مرجع بررسی و اعلام این آمار در میان دستگاه‌های کشور است خاصه این که این سازمان در این بخش ذی نفع نبوده و طبعاً ظن به کاستن و یا افزودن به این آمارها نیز در مورد آن وجود ندارد.»
پزشکی قانونی تصریح کرده است: برای هر عزیز درگذشته از تصادف، چه عزیزانی که در سر صحنه تصادف، یا حین انتقال به مراکز درمانی و یا در مراکز درمانی و با وجود تلاش کادر درمان از دنیا می‌روند، پس از ارجاع از سوی مقام محترم قضایی تشکیل پرونده شده و تمامی موارد مورد معاینه قرار گرفته و شرح معاینه و نهایتاً تعیین علت فوت و جواز دفن برای این عزیزان صادر می‌شود؛ بنابراین آمارهای این سازمان کاملاً مستند به مدارک و مستندات فرد به فرد افراد بوده و چنان که عزیزان راهور نیز می‌دانند اسامی، کد ملی و مستندات تمامی آن‌ها موجود است.
در ادامه این توضیحات آمده است: اطلاع رسانی در خصوص تصادفات و تلاش برای انذار هموطنان و تشویق آنان به رعایت بیشتر قوانین جهت کاهش مخاطرات و حوادث قطعاً امری پسندیده است و از همین روی است که ارائه آمار از سوی دستگاه‌هایی که مرجعیت آماری در این زمینه ندارند و پیوسته نسبت به احصا و اعلام آمار اقدام می‌کنند به طور معمول انجام می‌شود، طبیعتاً در این میانه اعلام آمار اولیه از سوی دستگاهی که مرجع اعلام این آمار به شمار می‌رود چرا باید مایه تامل و تعجب باشد؟ آن هم زمانی که این آمار کاملاً مستند بوده و این امر نیز مسبوق به سابقه است و از جمله در زمینه اعلام آمار اولیه تصادفات نوروزی توجه این بزرگواران را به اعلام آمار اولیه تلفات تصادفات نوروزی در سال‌های ۱۳۹۹ و ۱۴۰۰ جلب می‌کنیم.
پزشکی قانونی خاطرنشان کرده است: این در حالی است که با توجه به تعاریف مصوب کمیسیون ایمنی راه‌های کشور، کار جمع‌ آوری این آمار مطابق تعاریف صورت گرفته تا نیمه اردیبهشت ادامه یافته و آمار نهایی پس از جمع‌بندی اعلام خواهد شد که متاسفانه آمار نهایی همواره نسبت به آمار اولیه با افزایش چند درصدی همراه بوده است.
سازمان پزشکی قانونی در پایان ابراز امیدواری کرده است که تمامی دستگاه‌های اجرایی کشور با همدلی و هم‌سویی و رعایت صداقت و امانت در جهت رفع مشکلات کشور و از جمله تصادفات و تلفات و خسارات و صدمات جسمی و روانی ناشی از آن قدم بردارند تا ان شاء الله روزی شاهد به بار نشستن این تلاش‌ها و زحمات و به حداقل رسیدن تلفات در این بخش و امنیت و خاطره خوش هموطنان عزیزمان در سفرها و از جمله سفرهای نوروزی باشیم.                           ",https://www.asriran.com/003VIV
835291,۱۴۰۱/۰۱/۲۷,بین الملل,کاهش جمعیت در ژاپن رکورد زد,در پی کنترل های مرزی سختگیرانه ای که برای کاهش موارد ابتلا به ویروس کرونای در ژاپن اعمال شد، تعداد اتباع خارجی مقیم در این کشور نیز با 25 هزار نفر کاهش به دو میلیون و 722 هزار نفر رسید.,"براساس داده های منتشر شده، جمعیت ژاپن در سال گذشته 644 هزار نفر کاهش یافت و به 125 میلیون و 500 هزار نفر رسید که بزرگترین کاهش جمعیت در این کشور است.
به گزارش ایرنا از رسانه کیودو نیوز، وزارت کشور و ارتباطات ژاپن جمعه شب اعلام کرد که جمعیت این کشور تا اول اکتبر (9 مهر) به 125 میلیون و 502 هزار نفر رسیده است که نسبت به سال گذشته کاهش 644 هزار نفری را داشته است.
کاهش جمعیت ژاپن در سال گذشته بزرگترین نرخ کاهش جمعیت در این کشور از سال 1950 است که داده های قابل مقایسه در دسترس قرار داشتند.
در پی کنترل های مرزی سختگیرانه ای که برای کاهش موارد ابتلا به ویروس کرونای در ژاپن اعمال شد، تعداد اتباع خارجی مقیم در این کشور نیز با 25 هزار نفر کاهش به دو میلیون و 722 هزار نفر رسید.
داده های منتشر شده همچنین حاکی از آن است که جمعیت اتباع ژاپنی در مجموع به 122 میلیون و 780 هزار نفر رسیده است که نسبت به سال قبل 618 هزار نفر کاهش داشته است.
کاهش بزرگترین نرخ جمعیت در ژاپن در حالی به ثبت می رسد که در سال 2021 در این کشور 831 هزار نفر متولد و یک میلیون و 440 هزار نفر جان خود را از دست دادند.                           ",https://www.asriran.com/003VIR
835288,۱۴۰۱/۰۱/۲۷,عمومی,سرقت مسلحانه یک تبعه کانادا از خانه‌ای در قلهک تهران (فیلم),کلانتری ۱۲۴ قلهک سارقی را بازداشت کرده که خود را مامور پست معرفی می‌کرده است.,کد ویدیو  دانلود    فیلم اصلی                                     ,https://www.asriran.com/003VIO
835289,۱۴۰۱/۰۱/۲۷,اجتماعی ,تعطیلی مدارس کرمان به دلیل گرد و غبار,همچنین در شهر رفسنجان امروز مدارس دوره‌های پیش دبستانی و ابتدایی و در منطقه نوق فقط پیش دبستانی ها تعطیل اعلام شده است.,"آلودگی هوا مدارس شهرستان های انار رفسنجان و زرند و برخی مناطق را تعطیل کرد.
به گزارش ایلنا، رئیس اداره اطلاع رسانی و روابط عمومی آموزش و پرورش استان کرمان از تعطیلی برخی از مدارس استان کرمان به علت خیزش ریزگردها و آلودگی هوا در امروز خبر داد.
مهران باهری با اعلام این خبر گفت: به علت خیزش گرد و خاک و آلودگی هوا مدارس شهرستان انار در همه دوره های تحصیلی از پیش دبستانی تا متوسطه دوم امروز شنبه 27 فروردین 1401 تعطیل است.
وی افزود: همچنین در شهر رفسنجان امروز مدارس دوره‌های پیش دبستانی و ابتدایی و در منطقه نوق فقط پیش دبستانی ها تعطیل اعلام شده است.
رئیس اداره اطلاع رسانی و روابط عمومی آموزش و پرورش استان کرمان تصریح کرد: در منطقه کشکوییه در هیچ دوره ای امروز تعطیلی نداریم.
وی افزود: مدارس شهرستان زرند هم در همه دوره ها تعطیل شد.                           ",https://www.asriran.com/003VIP
835287,۱۴۰۱/۰۱/۲۷,اقتصادی,کیهان: اجازه ندهیم نفت از تنگه هرمز به کره جنوبی برود,اگر قرار است از صدور نفت خود محروم باشیم، دلیلی ندارد که صدور نفت برای سایر کشورها امکان‌پذیر باشد.,"حسین شریعتمداری در سرمقاله کیهان نوشت: گزارش‌های جسته و ‌گریخته و برخی از شواهد حکایت از آن دارند که قرار است طلب ۷ میلیارد دلاری ما از کره جنوبی در مقابل آزادی سه تن از جاسوسان کهنه‌کار که به طور مشترک در خدمت سرویس‌های اطلاعاتی آمریکا و انگلیس و اسرائیل بوده‌اند، به ایران پرداخت شود!
به بیان دیگر، کره‌جنوبی به بهانه تحریم‌های آمریکا ۷میلیارد دلار از دارایی‌های ما را که در ازای فروش نفت به آن کشور بوده است در بانک‌های خود بلوکه کرده و مثلث آمریکا و انگلیس و اسرائیل برای اینکه پول خودمان را به خودمان پس بدهند، آزادی سه جاسوس را به عنوان جایزه مطالبه می‌کنند!
دست‌اندرکاران امور احتمالاًدر پاسخ به این پرسش که چرا باید به این معامله خسارت‌بار تن بدهیم؟! نیاز کشور به دارایی بلوکه شده را پیش می‌کشند! که ظاهراً نگاهی برخاسته از خیرخواهی است ولی این روند، دندان طمع دشمنان را برای باج‌خواهی تیزتر می‌کند و حال آنکه دست ما نیز برای وادار کردن حریف به تسلیم در مقابل خواسته‌های قانونی خود، خالی نیست و از اهرم‌های موثر و کارآمدی برای مقابله با تحریم‌های آمریکا برخورداریم و می‌توانیم به کشورهایی نظیر کره جنوبی که تحریم‌های آمریکا را برای بلوکه کردن دارایی‌های کشورمان بهانه می‌کنند نشان بدهیم که این اقدام آنها بی‌هزینه نیست و حتی می‌تواند هزینه‌ای سنگین‌تر از آنچه در صورت نقض تحریم‌های آمریکا متحمل می‌شوند را به دنبال داشته باشد.
اگر قرار است از صدور نفت خود محروم باشیم، دلیلی ندارد که صدور نفت برای سایر کشورها امکان‌پذیر باشد.تنگه هرمز، دومین تنگه پر ترافیک دنیاست که روزانه نزدیک به 18 میلیون بشکه نفت که معادل 42 درصد نفت‌خام حمل شده جهان توسط نفتکش‌هاست از آن عبور می‌کند.
جمهوری اسلامی ایران با استناد به کنوانسیون‌های 1958 ژنو و 1982 جامائیکا که موضوع آن «نظام حقوقی آبراه‌های بین‌المللی و حق عبور کشتی‌هاست» حق دارد و می‌تواند در صورتی که منافع ملی خود را در مخاطره ببیند، تنگه‌هرمز را به روی تمامی کشتی‌های نفتکش و حتی کشتی‌های حامل کالای تجاری و تسلیحاتی ببندد و دلیلی ندارد که کشورهای متخاصم از تنگه‌ای که در آب‌های سرزمینی کشورمان قرار دارد اجازه عبور داشته باشند.
چرا باید کشورهایی که تحریم‌های آمریکا علیه ایران را عملیاتی و اجرا می‌کنند، از عواقب این اقدام غیرقانونی و پلشت خود در امان باشند؟! مثلاً چرا باید کشوری مانند کره جنوبی ۷ میلیارد دلار دارایی ایران را مسدود کرده و از پرداخت آن تنها به این علت که آمریکا موافق نیست، خودداری کند؟! این کار کره جنوبی با راهزنی دریایی چه فرقی دارد؟! و در حالی که ایران اسلامی از اهرم‌های قدرتمندی برای مقابله برخوردار است، چرا باید به این زورگویی‌ها تن بدهیم؟!
ما می‌توانیم و باید تنگه هرمز را به روی کشتی‌های تجاری و نفتکش‌های کره جنوبی و تمامی شناورهایی که برای کره جنوبی کالا حمل می‌کنند و یا از مبدا کره جنوبی بارگیری کرده‌اند ببندیم و مادام که ۷ میلیارد دلار طلب کشورمان را پرداخت نکرده‌اند به آنها اجازه تردد از تنگه هرمز را ندهیم.                           ",https://www.asriran.com/003VIN
835285,۱۴۰۱/۰۱/۲۷,سیاسی,جمهوری اسلامی: دستگاه‌های نظارتی جرأت نمی‌کنند عوامل پشت‌ پرده گرانی‌ها را به رئیس‌جمهور معرفی نمایند,پشت‌ پرده گرانی‌ها را باید در این سه عامل پیدا کرد؛ ضعف وزرای اقتصادی، اتخاذ تصمیمات خلق‌الساعه بدون پشتوانه کارشناسی و عدم اتخاذ تصمیم جدی درباره برجام.,"روزنامه جمهوری اسلامی نوشت: دستور رئیس جمهور برای بررسی پشت‌ پرده گرانی‌ها اینست: دستگاه‌های نظارتی، پشت‌ پرده گرانی‌های اخیر را بررسی و شناسائی کنند...
آنچه در این عبارت، مهم است تعبیر «گرانی‌های اخیر» است. کلمه «اخیر» آشکارا تأکید بر این واقعیت دارد که این گرانی به شرایط گذشته مربوط نمی‌شود و پدیده‌ای نوظهور است. این سخن رئیس‌جمهور از این جهت که بعد از گذشت 9 ماه از شروع به کار خود ایشان و 8 ماه بعد از شروع به کار دولت ایشان گفته شده است، طبعاً باید به این معنی باشد که دیگر نمی‌توان گرانی‌ها را به گذشتگان نسبت داد.
نزدیک یکسال است که تمام امکانات دولتی در اختیار دولت جدید است، برخلاف گذشته که هیچیک از قوا و ارگان‌ها و نهادها با دولت همراهی نمی‌کردند اکنون یک حاکمیت تماماً یکدست داریم و طبق گفته خود آقای رئیس‌جمهور نفت هم بحمدالله به میزان قبل از تحریم‌ها به فروش می‌رسد و پول آن هم به حساب ایران واریز می‌شود، بنابراین بطور طبیعی نباید گرانی یا مشکل دیگری وجود داشته باشد و اگر می‌بینیم که وجود دارد باید بررسی شود که چه چیز آن را به وجود آورده است.
در چنین شرایطی، تمام عناصری که آشکار هستند باید در جهت برطرف ساختن موانع عمل کنند و نتیجه این عمل کردن‌های هماهنگ این باشد که گرانی به وجود نیاید و حتی تمام کالاها و خدمات ارزان شوند. اینکه چنین نمی‌شود و همه عوامل دست به دست هم داده و هر روز بر گرانی‌ها افزوده می‌شود، قاعدتاً باید پشت‌ پرده‌ای داشته باشد که قابل بررسی و شناسائی است.
حالا باید به این سؤال پاسخ داده شود که آیا دستگاه‌های نظارتی می‌توانند گزارش صحیحی به ایشان بدهند که منجر به شناسائی پشت‌ پرده گرانی‌ها شود یا نه؟
پاسخ این سؤال کاملاً به چگونگی عملکرد دستگاه‌های نظارتی بستگی دارد. اگر این دستگاه‌ها به سراغ نخود سیاه بروند، هرگز به نیتجه نخواهند رسید. پشت‌ پرده گرانی‌ها را باید در این سه عامل پیدا کرد؛ ضعف وزرای اقتصادی، اتخاذ تصمیمات خلق‌الساعه بدون پشتوانه کارشناسی و عدم اتخاذ تصمیم جدی درباره برجام.
مجلس شورای اسلامی که با دولت هماهنگ است، مدتی است درصدد استیضاح تعدادی از وزرای اقتصادی است ولی اجازه پیدا نمی‌کند این کار را انجام بدهد. مجلس یازدهم را نمی‌توان به دشمنی با دولت سیزدهم متهم کرد. وقتی عده‌ای از نمایندگان این مجلس با 30 تا 50 امضا درصدد استیضاح وزرای اقتصادی برمی‌آیند ولی هیأت رئیسه حتی طرح استیضاح را اعلام وصول نمی‌کند، باید بفهمیم که معنای این کار، اجازه دادن به استمرار گرانی‌هاست...
شورای عالی کار حقوق کارگران را 57 درصد افزایش می‌دهد و معاون وزیر کار این تصمیم را به توصیه رئیس‌جمهور منتسب می‌کند. فریاد صاحبنظران که با استدلال‌های روشن می‌گویند این تصمیم به گرانی‌های روزافزون منجر خواهد شد متأسفانه به گوش مسئولین فرو نمی‌رود.
ارز ترجیحی با لطایف‌الحیل بالأخره در عمل حذف می‌شود و دولت به اظهارنظرهای کارشناسان خیرخواه وقعی نمی‌نهد. اتخاذ این قبیل تصمیم‌ها چه نتیجه‌ای غیر از گرانی می‌تواند داشته باشد؟
سرنوشت برجام که می‌توانست در اردیبهشت 1400 در مذاکرات وین تعیین شود و به تحریم‌ها و بسیاری از مشکلات ناشی از آن پایان دهد، نامعلوم می‌ماند و بی‌تصمیمی در این زمینه، به گرانی‌ها دامن می‌زند...
روشن است که دستگاه‌های نظارتی جرأت نمی‌کنند به سراغ این واقعیت‌ها بروند و آنها را به عنوان عوامل پشت‌ پرده گرانی‌ها به رئیس‌جمهور معرفی نمایند. و روشن‌تر اینکه تا به این وضعیت خاتمه داده نشود، عوامل پشت‌ پرده گرانی‌ها به کار خود با موفقیت ادامه خواهند داد.                           ",https://www.asriran.com/003VIL
835283,۱۴۰۱/۰۱/۲۷,فرهنگی/هنری,وزیر ارشاد: بیانیه زنان سینماگر در سکوت خبری پیگیری می‌شود؛ بنای ما این است که این مسئله، با حفظ شئونات افراد مورد رسیدگی قرار گیرد,اگر اتفاقاتی در این زمینه وجود دارد، حتماً جامعه سینمایی باید واکنش مناسب نشان دهد؛ اگر بی‌اخلاقی یا پلشتی وجود دارد باید از این جامعه زدوده شود.,"اسماعیلی وزیر ارشاد اسلامی گفت: حفظ شئونات افراد باعث می‌شود کمیته بانوان سینما فعالیت خبری نداشته باشد.
محمدمهدی اسماعیلی وزیر ارشاد اسلامی در حاشیه مراسم اختتامیه هفته هنر انقلاب در در واکنش به بیانیه زنان سینماگر و نقش کمیته اخلاق در این ماجرا گفت: ذیل شورای اخلاق، کمیته ویژه بانوان با حضور 5 نفر از بانوان در حوزه‌های مختلف تشکیل شده است و کسانی که مشکلاتی دارند می‌توانند به آن مراجعه کنند، بنای ما این است که این مسئله، با حفظ شئونات افراد مورد رسیدگی قرار گیرد و بنابراین بازتاب خبری به آن معنا نخواهیم داشت.
وی به تسنیم گفت: بیانیه زنان سینماگر هم در این کمیته و هم در مجموعه‌های صنفی پیگیری می‌شود.
وزیر ارشاد اضافه کرد: معتقدم بدون سروصداهای رسانه‌ای باید این موضوع را پیگیری کرد. اگر اتفاقاتی در این زمینه وجود دارد، حتماً جامعه سینمایی باید واکنش مناسب نشان دهد؛ اگر بی‌اخلاقی یا پلشتی وجود دارد باید از این جامعه زدوده شود. سازمان سینمایی نیز برنامه‌ای برای این موضوع گذاشته است و قرار است با همکاری خود اهالی سینما دنبال حل‌وفصل شود.                           ",https://www.asriran.com/003VIJ
835282,۱۴۰۱/۰۱/۲۷,اقتصادی,تن ماهی گرانتر می شود,هنوز ابلاغیه‌ای درباره زمان حذف ارز ترجیحی به تولیدکنندگان داده نشده است اما اگر این ارز حذف شود قیمت‌ محصولات کنسروی حدود 300 درصد افزایش پیدا می‌کنند.,"دبیر سندیکای صنایع کنسرو ایران گفت: انجمن‌های تولیدکنندگان کنسرو، یک ماه است که سهمیه روغن را از وزارت کشاورزی دریافت نکردند از این‌رو واحدهای تولیدکننده بزرگ با نیمی از ظرفیت اقدام به تولید می‌کنند و تولیدکنندگان خرد، خط تولید خود را متوقف کرده‌اند.
محمد میررضوی در گفت‌وگو با ایلنا، با اشاره به احتمال افزایش نرخ تن ماهی بعد از ماه رمضان، گفت: از ابتدای اسفند سال گذشته، صنعت پتروشیمی قیمت لوازم بسته‌بندی مواد غذایی از جمله کارتون، شیشه و پت را حدود 35 تا 40 درصد افزایش داد. علاوه بر این افزایش هزینه کارگری احتمال بالا رفتن نرخ تن ماهی و سایر محصولات کنسروی را بعد از ماه رمضان تقویت کرده است.
وی با اشاره به تاثیرات حذف ارز ترجیحی در تولید محصولات کنسروی، خاطرنشان کرد: هنوز ابلاغیه‌ای درباره زمان حذف ارز ترجیحی به تولیدکنندگان داده نشده است اما اگر این ارز حذف شود قیمت‌ محصولات کنسروی حدود 300 درصد افزایش پیدا می‌کنند.
میررضوی در ادامه تاکید کرد: بر کسی پوشیده نیست که تخصیص ارز ترجیحی در اقتصاد کشور ایجاد رانت و فساد کرده است؛ اما بودن آن بهتر از حذف دفعی آن است. امیدوارم ارز ترجیحی به‌زودی و دفعی از فرآیند تولید و واردات کالاهای اساسی حذف نشود چراکه با حذف این ارز علاوه‌بر اینکه بازار با چالش‌های جدی مواجه خواهد شد بر توان خرید کالاهای مصرفی مردم نیز تاثیر می‌گذارد و قدرت خرید مصرف‌کنندگان کاهش پیدا می‌کند.
این فعال اقتصادی با انتقاد از نحوه توزیع روغن در واحدهای تولیدکننده تن ماهی، افزود: روغن یکی از اصلی‌ترین مواد اولیه در فرآیند تولید کنسروهای گوشتی و غیرگوشتی محسوب می‌شود از این‌رو تامین آن برای تولیدکنندگان جزو اولویت‌های تولید محسوب می‌شود. انجمن‌های تولیدی، یک ماه است که سهمیه روغن را از وزارت کشاورزی دریافت نکردند از این‌رو واحدهای تولیدکننده بزرگ با نیمی از ظرفیت اقدام به تولید می‌کنند و تولیدکنندگان خرد خط تولید خود را متوقف کرده‌اند.
وی با بیان اینکه قیمت کنسروهای گوشتی و غیرگوشتی در هفته‌ اخیر ثابت مانده است، افزود: تغییر نرخی در قیمت این اقلام اعمال نشده و قیمت تن ماهی مانند سال گذشته 31 هزار تومان است البته نرخ برخی برندهای متفرقه 5 تا 6 هزار تومان پایین‌تر از این نرخ است.
به گفته دبیر سندیکای صنایع کنسرو ایران؛ قیمت تن ماهی در سال 1400 حدود 100 درصد افزایش داشت و همین مسئله در میزان فروش تن ماهی در بین مصرف‌کنندگان تاثیرمستقیم گذاشت.
وی با بیان اینکه واردات ماهی با هدف تولید کنسرو توجیه اقتصادی ندارد، افزود: ماهی با ارز آزاد وارد کشور می‌شود از این‌رو حجم واردات ماهی در سال‌های اخیر کاهش پیدا کرده است. تولیدکنندگان رغبتی برای وارد کردن ماهی برای تولید تن ماهی ندارند چراکه قیمت محصول نهایی بالا می‌رود و میزان خریداران آن محصول نیز کاهش پیدا می‌کند.
میررضوی در پایان بیان کرد: ماهی هوور که از خلیج فارس صید می‌شود در صنعت تن ماهی استفاده می‌شود.                           ",https://www.asriran.com/003VII
835281,۱۴۰۱/۰۱/۲۷,اجتماعی ,پیشنهاد جدید برای تعرفه‌های پزشکی امسال/ خطر قیمت‌گذاری غیررسمی در بازار پزشکی کشور,با این اتفاق حوزه سلامت دچار بحران خواهد شد و ما فکر می‌کنیم عدد منطقی رشد تعرفه‌ها همان ۲۸.۵ درصد مصوب شورای عالی بیمه باشد.,"معاون بیمه خدمات سلامت سازمان بیمه سلامت با اشاره به اینکه پیشنهاد شورای عالی بیمه برای رشد ۲۸.۵ درصدی تعرفه‌های پزشکی، از برخی مخالفت‌ها با این عدد و پیشنهاد کاهش آن اظهار نگرانی کرد و گفت: برخی درخواست رشد منفی تعرفه را برای بخش خصوصی و رشد تعرفه ۱۰ درصد بخش دولتی را دارند که البته با هیچ منطقی سازگار نیست.
دکتر مهدی رضایی در گفت‌وگو با ایسنا، درباره آخرین اخبار از تعرفه‌های پزشکی در سال ۱۴۰۱، تصریح کرد: در حوزه سلامت باید برخی واقعایت‌ها لحاظ شود. جلسه‌ای روز چهارشنبه (۲۴ فروردین) در سازمان مدیریت در رابطه با تعرفه‌ها تشکیل شد. البته طبق قانون باید تعرفه‌ها قبل از بسته شدن لایحه بودجه تعریف شود که در آذرماه ۱۴۰۰ شورای عالی بیمه تعرفه‌ها را تصویب و ارسال کرده بود. در واقع بر اساس قانون، شورای عالی بیمه اقدامات فنی و اصلاحی را انجام می‌دهد و در نهایت عدد مصوب به سازمان مدیریت ارسال می‌شود. جلسه روز چهارشنبه که به ریاست دکتر علی احمدی_ معاون اجتماعی سازمان مدیریت برگزار شد، برخی اظهار می‌کردند تعرفه مصوب در شورای عالی بیمه با رشد ۲۸.۵ درصد باید کاهش یابد.
وی با تاکید بر اینکه این اظهارنظر چندان مقبول نیست، بیان کرد: باید همه واقعیت‌ها را در نظر بگیریم. اگر قیمت‌گذاری دستوری از حد انصاف و معمول خود خارج شود، نتیجه معکوس خواهد داد. ما اعتقاد داریم باید در تعرفه‌گذاری واقعیت‌ها را دید. اگر تعرفه‌ها را به قدری غیرواقعی ببینید که ارائه کننده خدمت از آن قیمت اجتناب کند، بازار قیمت‌گذاری غیر رسمی رخ می‌دهد که واقعیت خواهد داشت و به جیب مصرف کننده یا بیمار فشار وارد خواهد کرد. باید با روشی منطقی قیمت‌گذاری کرد تا ارائه دهنده خدمت هم راضی باشد.
رضایی تاکید کرد: همانگونه که با زیاده‌خواهی موافق نیستیم، با کاهش غیرمنطقی رشد تعرفه هم موافق نخواهیم بود. برخی درخواست رشد منفی تعرفه را برای بخش خصوصی و رشد تعرفه ۱۰ درصد بخش دولتی را دارند که با هیچ منطق و عقلی سازگار نیست. در کدام قسمت توانستید کشور را با رشد منفی پیش ببرید که اکنون این بحث را برای جامعه پزشکی مطرح می‌کنید؟ این موضوع جز اینکه سبب یاس و ناامیدی می‌شود، سبب رونق گرفتن پرداخت‌های غیررسمی می‌شود که دود آن به چشم بیمار خواهد رفت.
معاون بیمه خدمات سلامت سازمان بیمه سلامت، تاکید کرد: با این اتفاق حوزه سلامت دچار بحران خواهد شد و ما فکر می‌کنیم عدد منطقی رشد تعرفه‌ها همان ۲۸.۵ درصد مصوب شورای عالی بیمه باشد. ما به عنوان سازمان بیمه‌گر برای دفاع از حقوق بیمه شده‌ خود معتقد هستیم یک رشد تعادلی لازم است تا ارائه دهنده و گیرنده خدمت به رضایت نسبی برسند.
وی افزود: در جلسه روز چهارشنبه اظهارات سازمان مدیریت در حد افزایش ۱۰ درصدی تعرفه‌ها بود که به نظر می‌رسید درک درستی از جامعه پزشکی وجود نداشت. ما نگرانیم نتیجه قیمت‌گذاری غیرواقعی این شود که بیمه‌شده نتواند خدمت قابل قبولی بگیرد و ما هم به عنوان سازمان بیمه‌گر وقتی تعرفه‌گذاری نهایی شود دیگر حق نداریم خارج از تعرفه، خریدی انجام دهیم و در نتیجه با رونق پرداخت غیر رسمی، پرداخت از جیب بیمه شده افزایش می‌یابد که هیچ کس، حتی بیمه تکمیلی هم نمی‌تواند این افزایش را متقبل شود چون غیررسمی بوده است.
او تاکید کرد: غالب افراد شرکت کننده در جلسه با نظر سازمان مدیریت درباره تعرفه‌گذاری مخالف بودند؛ زیرا شورای عالی بیمه با بررسی‌های فنی به عدد ۲۸.۵ درصد رشد تعرفه رسیده بود.                           ",https://www.asriran.com/003VIH
835276,۱۴۰۱/۰۱/۲۷,ورزشی,جشن قهرمانی زنان فوتسال تیم پیکان در لیگ برتر (فیلم),ویدئویی از مراسم جشن قهرمانی زنان فوتسال تیم پیکان در لیگ برتر و شادی بازیکنان این تیم را ببینید.,کد ویدیو  دانلود    فیلم اصلی                                     ,https://www.asriran.com/003VIC
835279,۱۴۰۱/۰۱/۲۷,اجتماعی ,اعلام قیمت کتاب‌های درسی سال تحصیلی ۱۴۰۲-۱۴۰۱,ثبت سفارش برای گروه میان پایه (پایه‌های تحصیلی دوم تا ششم، هشتم و نهم، یازدهم و دوازدهم) تا ۲۱ خرداد ماه و برای پایه‌های ورودی اول، هفتم و دهم نیز تا ۱۱ شهریور ماه این امکان فراهم شده است.,"قیمت کتاب‌های درسی در مقاطع تحصیلی مختلف برای سال تحصیلی ۱۴۰۲-۱۴۰۱ اعلام شد.
به گزارش ایرنا از سازمان پژوهش و برنامه‌ریزی آموزشی، ثبت سفارش کتاب‌های درسی سال تحصیلی ۱۴۰۲-۱۴۰۱ از ۲۸ فرودین ماه، آغاز می‌شود. قیمت بسته‌های آموزشی پس از ورود به سامانه فروش و توزیع مواد آموزشی قابل مشاهده می‌باشد به ‌منظور اطلاع‌رسانی، فهرست قیمت کتاب‌های هر یک از پایه‌ها و دوره‌های تحصیلی را به تفکیک اعلام کرد.
ثبت سفارش و خرید اینترنتی کتاب‌های درسی سال تحصیلی ۱۴۰۲-۱۴۰۱ از فردا، یکشنبه، ۲۸ فروردین ماه به‌صورت اینترنتی و تنها از طریق سایت irtextbook.ir یا irtextbook.com آغاز شده و تا ۲۱ خرداد ادامه خواهد داشت و ثبت نام پایه‌های ورودی اول، هفتم و دهم از ۵ تیرماه خواهد بود.
بر این اساس ثبت سفارش برای گروه میان پایه (پایه‌های تحصیلی دوم تا ششم، هشتم و نهم، یازدهم و دوازدهم) تا ۲۱ خرداد ماه و برای پایه‌های ورودی اول، هفتم و دهم نیز تا ۱۱ شهریور ماه این امکان فراهم شده است.
سازمان پژوهش به‌عنوان متولی نظارت برنشر و توزیع مواد آموزشی تمام تلاش خود را مصروف داشته تا خانواده‌ها کمترین فشار را برای تهیه کتب درسی فرزندانشان متحمل شوند.
قیمت بسته آموزشی هر کدام از پایه‌ها و دوره‌های تحصیلی به شرح زیر است: (قیمت‌ها به ریال است)

                           ",https://www.asriran.com/003VIF
835277,۱۴۰۱/۰۱/۲۷,سیاسی,بازدید دادستان تهران از زندان اوین به‌ همراه هیات ۱۱۰ نفره,۵۲ نفر از مددجویان نیز درخواست خود را برای استفاده از پابند الکترونیکی مطرح کردند و ۲۵ نفر دیگر نیز خواستار ادغام پرونده‌های قضایی خود شدند که مقرر شد، نتیجه درخواست‌های آن‌ها هم پس از بررسی به سرعت اعلام شود.,"دادستان عمومی و انقلاب تهران همراه با هیأت ۱۱۰ نفره قضات به‌منظور رسیدگی به درخواست‌ها، مسائل و مشکلات حقوقی و قضایی مددجویان از بازداشتگاه اوین بازدید کرد.
به گزارش ایلنا، علی صالحی در ادامه روند بازدید‌های مستمر خود از بازداشتگاه‌ها و زندان ها به همراه مدیرکل زندان‌ها و اقدامات تأمینی و تربیتی استان و هیأتی متشکل از ۱۱۰ نفر از قضات در بازداشتگاه اوین حضور یافت و ضمن بازدید از بخش‌های مختلف و گفت‌وگوی چهره به چهره با مددجویان، در خصوص مطالبات آن‌ها دستورات لازم را صادر کرد.
دادستان عمومی و انقلاب تهران در جریان این بازدید اظهار کرد: در راستای اجرای مفاد سند تحول قضایی و دستورات ریاست محترم قوه قضاییه، پالایش و بررسی پرونده متهمان و افراد بازداشت شده، ارتقاء و بهبود نظام زندانبانی و رفع مشکلات حقوقی و قضایی مددجویان با بهره گیری از ارفاقات قانونی به عنوان مهمترین اولویت‌های دادسرای عمومی و انقلاب تهران به صورت مستمر پیگیری می‌شود و بر همین اساس، برنامه بازدید‌های منظم و هدفمند قضات از زندان‌ها و بازداشتگاه‌ها پیش بینی و عملیاتی شده است.

وی همچنین دیدار و گفت‌وگو با تمامی متهمان و مددجویان و بررسی دقیق پرونده‌های آن‌ها به موازات نظارت بر حفظ حقوق بازداشت شدگان را یکی دیگر از اهداف بازدید هیأت ۱۱۰ نفره قضایی از بازداشتگاه اوین برشمرد و یادآور شد: خوشبختانه در نتیجه این بازدید، امکان ملاقات با تمامی متهمان حاضر در این بازداشتگاه فراهم شد که در نتیجه آن، پس از بررسی درخواست‌های ۵۲۵ نفر از آن‌ها مبنی بر تسریع در رسیدگی و تقاضای ۲۴۵ نفر دیگر برای تخفیف در قرار و تبدیل بازداشت موقت به وثیقه یا کفالت، در خصوص هر مورد دستورات لازم صادر شد.

وی در ادامه افزود: ۵۲ نفر از مددجویان نیز درخواست خود را برای استفاده از پابند الکترونیکی مطرح کردند و ۲۵ نفر دیگر نیز خواستار ادغام پرونده‌های قضایی خود شدند که مقرر شد، نتیجه درخواست‌های آن‌ها هم پس از بررسی به سرعت اعلام شود.
براساس این گزارش بازدید دادستان عمومی و انقلاب تهران از بازداشتگاه اوین تا ظهر به طول انجامید و در پایان اعضای هیأت قضایی ۱۱۰ نفره پس از جمع بندی اقدامات انجام شده، گزارشی از نتایج دیدار خود با هر یک از مددجویان و رسیدگی به درخواست‌هایشان را ارائه کردند.                           ",https://www.asriran.com/003VID
835273,۱۴۰۱/۰۱/۲۷,اجتماعی ,هواشناسی: تداوم بارندگی ها در کشور تا سه‌شنبه,روز یکشنبه نیز در ارتفاعات البرز مرکزی بارش برف و برای دامنه جنوبی البرز و شمال‌شرق کشور، کاهش نسبی دما و در برخی نقاط رخداد تگرگ مورد انتظار است.,"کارشناس سازمان هواشناسی از فعال بودن سامانه بارشی تا روز سه‌شنبه در کشور خبر داد و گفت: امروز کاهش دما تا ۱۲ درجه در نیمه شمالی و شرقی کشور ثبت می‌شود.
«کبری رفیعی» امروز (شنبه) در گفت‌و گو با ایرنا افزود: در روز جاری تندباد شدید، گرد و خاک و کاهش دید در استان‌های تهران، البرز، قم و مرکزی انتظار می‌رود.
وی توضیح‌داد: امروز گستره سامانه بارشی در نوار شمالی کشور، مرکز، شرق، جنوب و جنوب‌شرق کشور و همچنین دامنه‌های زاگرس در استان‌های مرکزی، قم و شرق لرستان و همچنین ارتفاعات در جنوب‌غرب کشور تداوم دارد.
به گفته این کارشناس سازمان هواشناسی، امروز در برخی ساعت‌ها تندباد شدید همراه با گرد و خاک، کاهش دید و کاهش کیفیت هوا و نیز رگبار باران، همراه با رعد و برق و وزش باد شدید موقت انتظار می‌رود که هشدارهای لازم در خصوص نزدیک نشدن به رودخانه های فصلی صادر شده است.
وی همچنین اعلام کرد که این سامانه بارشی با شدت و ضعف تا روز سه‌شنبه در کشور وجود دارد.
رفیعی گفت: روز یکشنبه نیز در ارتفاعات البرز مرکزی بارش برف و برای دامنه جنوبی البرز و شمال‌شرق کشور، کاهش نسبی دما و در برخی نقاط رخداد تگرگ مورد انتظار است.
به گفته وی، ماندگاری هوای سرد در برخی نقاط کشور حتی منجر به بارش برف بهاری خواهد شد و وقوع سیلاب‌های ناگهانی نیز در مناطقی از کشور پیش‌بینی می‌شود.                           ",https://www.asriran.com/003VI9
835271,۱۴۰۱/۰۱/۲۷,ورزشی,سوپرگل دروازبان تیم امید بعثت کرمانشاه به صنعت نفت آبادان (فیلم),تیم فوتبال امید صنعت نفت آبادان امروز جمعه ۲۶ فروردین ماه در مرحله رقابت‌های فوتبال لیگ دسته اول باشگاه‌های کشور در ورزشگاه تختی، مقابل تیم امید بعثت کرمانشاه قرار گرفت و با نتیجه دو بر یک این تیم را شکست داد.,کد ویدیو  دانلود    فیلم اصلی                                     ,https://www.asriran.com/003VI7
835269,۱۴۰۱/۰۱/۲۷,اجتماعی ,کودک‌همسرها در صف طلاق,مهم‌ترین دلیل به سرانجام نرسیدن زندگی مشترک این گروه‌های سنی، سن پایین، اختلاف سنی زوجین (ازدواج دهه هشتاد با دهه شصت)، تحصیلات زوجین و مشکلات مالی و اقتصادی است.,"روزنامه شرق نوشت*: همان‌قدر که ازدواج‌نکردن دهه‌شصتی‌ها در چشم جامعه مشکلی بزرگ بود و جمعیت این دهه را با انگشت نشان می‌دادند که این گروه عامل مشکلات یک نسل هستند، حالا هم دهه هفتاد و هشتاد و بسیاری از رفتارهای‌شان به‌خصوص درمورد ازدواج و طلاق مورد توجه قرار گرفته است.
 از قضا آنچه درمورد ازدواج و طلاق متولدان این نسل شاهد هستیم، در آن سوی بام متولدان دهه‌های قبل است؛ یعنی هم ازدواج زیادی بین‌شان رایج است و هم زود ازدواج‌کردن را در دستور کار زندگی‌شان گذاشته‌اند. تا اینجای کار مشکل چندانی ندارد؛ اما داستان از آنجا نگرانی برخی را برانگیخته که همپای آمار ازدواج متولدان این سال‌ها، آمار طلاق هم رشد صعودی عجیبی دارد.
عمر زندگی مشترک این ازدواج‌ها کمتر از یک یا دو سال است و به دلیل سن کم و نرسیدن بسیاری از این گروه‌های سنی به نقطه‌ای از استقلال شغلی و مالی دوباره به خانه پدری‌شان برمی‌گردند و خیلی زود وارد پروسه ازدواج مجدد هم می‌شوند.
‌‌به‌عنوان یک دهه‌شصتی می‌توانم بگویم از تغییر بسیاری از رویکردها در نسل جدید خوشحال و امیدوار می‌شوم؛ اما این امیدواری تا جایی است که منجر به آسیب به خودشان و زندگی خود و اطرافیان و شاید فرزندانی که در این ازدواج‌های عجولانه به دنیا می‌آیند نشود؛ اما آمارهایی که از دادگاه‌های خانواده و بازار داغ وکالت برای طلاق شنیده می‌شود، دلسردکننده هستند و بیشترین سهم این بازار برای دهه هفتاد و هشتادی‌ها است.
آن‌طور که آمار و کارشناسان حقوقی و قضائی می‌گویند، مهم‌ترین دلیل در به سرانجام نرسیدن زندگی مشترک در این گروه‌های سنی، همین سن پایین آنها و گاه اختلاف سنی زوجین (ازدواج دهه هشتاد با دهه شصت)، تحصیلات زوجین و مشکلات مالی و اقتصادی (عموما امکان تأمین معاش ندارند و وابسته به خانواده هستند) است؛ اما قطعا دلایل بسیار دیگری در این تصمیم تأثیر دارد.
‌قبل از هر قضاوتی درباره این گروه‌های سنی لازم است گفته شود که همه دولت‌های مسئول در این چند دهه و خانواده‌هایی که تا حد زیادی، تکرار اشکالات و اشتباهات نسل قبل خود بوده‌اند، هیچ‌گونه برنامه‌ریزی برای گروه‌های سنی مختلف و نیازهای آنها در هر برحه زمانی نداشته‌اند و هر آنچه به‌عنوان رفتار نسل‌ها تعریف می‌شود، به نوعی بازتاب کمبودها، محدودیت‌ها و اعمال قوانین مختلف دولت‌ها و خانواده‌ها بوده است.
نکته دیگر این است که بعد از بلاهایی که بر سر نسل 50 و 60 آمد، این داستان برای نسل‌های 70 و 80 و حالا هم 90 ادامه پیدا کرده و ناامیدی بیشتر اینکه والدین این کودک‌همسرهای امروز، همان نسل‌های بلادیده 50 و 60 هستند.
‌براساس آمار سازمان ثبت‌ احوال، ازدواج دختران کمتر از ١٥‌ساله‌ در سال ٨٣، نزدیک به ٣٠‌هزار‌و ٣٠٠ مورد بوده است که این رقم در سال ٩٣ به ٤٠‌هزار‌و ٤٠٤ مورد افزایش یافته است.
همچنین هزار‌و ٥٧٢ مادر کمتر از ١٥‌ساله در سال ٨٣ به ثبت رسیده که در سال ٩٣ این رقم به هزار‌و ٧١٣ نفر افزایش یافته است.
این آمار شاید برای آن گروه از متولیان امور کشور که طرفدار ازدواج زودهنگام و کودک‌مادر هستند، جذاب هم باشد و بگویند اشکالی در این روند نمی‌بینند؛ اما وقتی آمار طلاق همین گروه سنی را جلوی‌شان بگذاریم، فرافکنی‌های مختلفی را شروع می‌کنند و دست آخر دستورهایی برای محدود و سخت‌شدن روند صدور طلاق اتخاذ می‌شود؛ به این گمان که با تأخیر در صدور طلاق قطعی این نوجوانان به زندگی‌شان برمی‌گردند!
‌آمارها دروغ نمی‌گویند
‌براساس نتایج سرشماری نفوس و مسکن سال 1395 و پیش‌بینی‌های جمعیتی متکی بر آن، تعداد رویداد ازدواج و طلاق در پاییز 1400 به ترتیب برابر 144هزارو 679 و 50هزارو 357 مورد بوده است که نسبت به فصل قبل به ترتیب 7.2 و 1.1 درصد و نسبت به فصل مشابه سال قبل به ترتیب 10.2 و 5.1 درصد افزایش یافته است.
به طور کلی، میانگین سن در اولین ازدواج در مناطق شهری همواره بالاتر از مناطق روستایی بوده است.
در پاییز 1400، میانگین سن در اولین ازدواج در مردان 27.8 سال و در زنان 23.6 سال بوده است. همچنین میانگین سن در زمان ازدواج برای پاییز 1400 در مردان 30.3 سال و در زنان 25.2 سال بوده است.
‌در پاییز 1400 به ترتیب تعداد سه هزار و هشت‌هزارو 235 مورد ازدواج پسر و دختر کمتر از 15 سال سن ثبت شده است.
بیشترین ازدواج مردان در بازه سنی 20 تا 29 سال برابر 81هزارو 417 مورد بوده است. این رقم برای زنان نیز در بازه سنی 20 تا 29 سال برابر 60هزارو 881 مورد بوده است.
‌به طور کلی روند رو به رشد میزان طلاق از نیمه دهه 80 پیش‌رونده بوده است. به طور نمونه در‌حالی‌که آمار کلی طلاق در سال 84، بیش از 84‌هزار‌و 241 مورد بوده است، تنها یک سال بعد در سال 85 با 10 هزار مورد افزایش به 94‌هزار‌و 39 مورد می‌رسد و به این روند افزایشی ادامه می‌دهد تا در سال 86 به 99‌هزار‌و 852 مورد می‌رسد و در نهایت در سال 87 مقاومت عدد صد هزار را هم می‌شکند و به 110‌هزار‌و 510 مورد می‌رسد.
بر‌اساس آمار ثبت احوال و مرکز آمار ایران، آمار طلاق در سال 1388 به عدد 125‌هزار‌و 747 مورد، در سال 1389 به 137‌هزار‌و 200 مورد و در سال 1390 به 142‌هزار‌و 841 مورد می‌رسد و این روند افزایشی تا امروز ادامه دارد.
آمار طلاق که در دهه 60 و تا نیمه دهه 70 در میانگین عدد 30 تا 37 هزار مورد مانده بود، از حدود سال 1376 شتاب درخورتوجهی گرفت.
اگر یک دهه 70 – 71 یا 72 را در نظر بگیریم که در 15‌سالگی ازدواج کرده و طلاق گرفته است، باید به آمار سال‌های 85 به بعد نگاه کنیم و روند رشد این طلاق‌ها بررسی شود، سهم ازدواج‌های زودهنگام و ناکام این گروه‌های سنی به‌خوبی دیده می‌شود که متأسفانه همچنان هم ادامه دارد و به دهه هشتاد هم رسیده است.
‌بر‌اساس این گزارش شاید تا سال گذشته کمتر فضاهای عمومی و رسانه‌ها با موضوع افزایش آمار طلاق در میان دهه هفتاد و هشتاد آشنا بودند و علاوه بر فضاهای تخصصی جمعیتی، این گروه‌های دوستانه و فامیلی بودند که هر روز خبر ازدواج یا طلاق یک دختر یا پسر نوجوان را می‌شنیدند.
با این حال این دو گروه سنی، به شکلی مستقیم و شوکه‌کننده اثر حضورشان را بر آمارها گذاشته‌اند. بر‌اساس آمار، میانگین سن طلاق برای زنان در کل کشور حدود ۳۳ سال بوده است؛ اما به شکل جزئی‌تر باید گفت میانگین سن طلاق در متولدان دهه ۵۰ حدود ۳۱ سال بوده و در دهه ۶۰ حدود ۳۰ سال بوده است.
با این حال میانگین سن طلاق برای متولدان نیمه اول و دوم دهه ۷۰ به ترتیب ۲۲ سال و ۱۸ سال و برای نیمه اول دهه ۸۰ به حدود ۱۵ سال رسیده است. این روند مستقیما با کیفیت ازدواج و مدت‌زمان زندگی مشترک ارتباط دارد و این افراد کمترین زمان زندگی مشترک را داشته‌اند.
‌با چه جمعیتی طرف حساب هستیم؟
مسئله‌ای که در مورد ازدواج زودهنگام و طلاق گروه‌های سنی دهه 70 و 80 مطرح می‌شود این است که آیا غیر از موضوع ازدواج و طلاق این نسل (منظور جمعیت درگیر با مقوله طلاق است و مخاطب این جملات همه گروه جمعیتی نیستند)، در امور دیگر زندگی خود هم موفق بوده‌اند؟ آیا در زمینه تحصیلات و موقعیت شغلی و ارتباط با خانواه و اجتماع شبیه نسل‌های قبل و بعد خود هستند؟ موفق بوده‌اند و توانسته‌اند الگو و عملکرد خوبی از خود نشان دهند؟
در این مورد کارشناسان حوزه روان‌شناسی و آسیب‌های اجتماعی به موضوع بلوغ زودهنگام و تنش و تضادی که نسل در این دو دهه داشته است اشاره دارند.
بسیاری معتقدند با وجود گسترش رسانه‌های جمعی و افزایش زمینه‌های ارتباطات اجتماعی و منابع اطلاعاتی موجود در جامعه، کودکان بسیار زودتر از زمان معمول به بلوغ فکری و جسمی می‌رسند.
ظرفیت‌های غریزی در همین سنین نوجوانی و شروع دوران جوانی در بیشترین سطح خود قرار دارد و بسیاری برای تأمین این نیاز به سمت روابط جنسی و در نهایت ازدواج کشیده می‌شوند.
از آنجایی هم که برای این دو نسل برعکس دهه 50 و 60 زمینه‌های تأمین این نیاز جز از طریق ازدواج فراهم بوده، بخش زیادی از آنها واردشدن در رابطه را به ازدواج زودهنگام ترجیح داده‌اند.
نکته دیگر در مورد این گروه از جوانان متولد دهه 70 و 80، عدم استقلال مالی نسبت به خانواده و همسرشان است.
اگرچه بخش قابل توجهی از این جوانان شاغل و موفق هستند اما روند کلی استقلال مالی این گروه فاصله زیادی با نسل‌های قبل دارد و نمونه‌هایی که با کمک والدین ازدواج کرده‌اند و بعد از ازدواج هم کماکان وابسته به کمک والدین هستند زیاد دیده شده است.
بسیاری از پسران این گروه سنی با پول والدین مراسم ازدواج را برگزار کرده و توان به‌دوش‌کشیدن بار هزینه‌های زندگی و نیازهای همسر بدون کمک مالی والدین را ندارند و به عبارتی بارشان روی دوش والدین می‌افتد.
در این شرایط اگر زن که او هم از همین دهه 70 یا 80 است درخواست‌های جدید و با هزینه‌های قابل توجه داشته باشد و مرد نتواند تأمین کند، منجر به اختلاف و تنش بین زن و مرد و چه بسا طلاق خواهد شد.
ویژگی دیگر این است که بسیاری از دختران و پسران نوجوان قبل از کسب تجربیات زندگی به دنبال رهایی از قید و بند خانواده و تسلط والدین، به ازدواج زودهنگام روی می‌آورند.
نداشتن تجربه زندگی در محیط‌های اجتماعی، تحمل کم در مقابل مشکلات زندگی و کمبودها خیلی زود آنها را سرخورده و ناکام می‌گذارد و در نهایت ازدواج منجر به طلاق زودهنگام خواهد شد.
این موضوع به خصوص در میان دختران که احساس تسلط و کنترل بیشتری از سوی خانواده‌ها دارند، بیشتر اتفاق می‌افتد و پس از ازدواج و رفتن زیر یک سقف مشترک متوجه می‌شوند که نه تنها فردی که انتخاب کرده‌اند، توان تأمین نیازهای آنها را ندارد، بلکه میزان آزادی و عملکرد آنها به واسطه مسئولیت‌شان در زندگی کمتر هم شده است. به همین دلیل است که ترجیح می‌دهند از زیر این بار شانه خالی کنند.
یکی دیگر از ویژگی‌های متفاوت این نسل امکان ریسک بیشتر در زندگی به واسطه قرارگرفتن در سن نوجوانی و جوانی است که به آنها انگیزه و فرصت ریسک بیشتری را می‌دهد.
دختری که در سن 15 سالگی یا کمتر ازدواج کرده و تجربه یک ازدواج و یک طلاق را در زندگی دارد، در شروع 18سالگی خود را در ابتدای مسیر می‌بیند و احساس شکست یا خسران کمتری نسبت به افرادی دارد که در سنین بالاتر طلاق می‌گیرند.
موارد بسیار زیادی از دختران در آمارهای ثبت احوال وجود دارد که در 18سالگی و در حالی که هنوز به سن قانونی نرسیده‌اند ازدواج دومشان را ثبت می‌کنند.
جالب‌تر اینکه ممکن است این ازدواج و طلاق‌های زودهنگام برای گروه‌های دیگری در جامعه نگران‌کننده باشد اما برای خود این افراد تبدیل به اتفاق معمول و حتی در برخی موارد یک مد شده است.
موضوع دیگر این است که این گروه سنی کم سن و سال که به سرعت به دنبال ازدواج و طلاق است، در چه سطحی از تحصیلات و موقعیت‌های شغلی قرار دارد و اینکه منبع درآمدی برای گذران زندگی دارد و مستقل است یا نیاز به کمک والدین دارد؟
طبق سرشماری سال 95 که می‌توان اعداد آن را به نسبتی تا امروز نسبت داد، 26 درصد زنان بدون همسر به دلیل طلاق شاغل و هفت درصد آنها بی‌کار هستند و نزدیک به نیمی از آنها خانه‌دار هستند و توضیحی در مورد منابع درآمدی خود نداده‌اند. شش درصد محصل بوده‌اند و شش درصد دارای درآمد بدون شغل و هفت درصد هم مابقی و سایر قید شده است.
مطلقه‌های زیر 18 سال و تحت تکفل پدر
مراجع قضائی و خانواده همواره با زنانی مواجه بوده‌اند که برای طلاق اول یا دوم خود مراجعه کرده‌اند اما همراه والدین خود هستند چراکه هنوز زیر 18 سال هستند و حتی پس از طلاق و حداقل تا پایان 18سالگی باید تحت تکفل پدر باقی بمانند.
این عدد در گذشته رقم بیشتری داشته که اگرچه در چند سال اخیر روند کاهشی دارد اما همچنان تعداد طلاق‌های زیر 18 سال قابل توجه است.
اگر حداقل پنج سال اخیر را مرور کنیم متوجه تغییر آمار می‌شویم. در سال 96 تعداد دختران کمتر از 15 سال طلاق‌گرفته هزارو 48 مورد بوده که این رقم در سال 99 به 734 مورد رسیده و تا پایان پاییز 1400 بیش از 610 مورد بوده است.
همچنین تعداد زنان طلاق‌گرفته در گروه سنی 15 تا 19 سال در سال 96، بیش از 16 هزار و 790 مورد بوده که این عدد در سال 99 به 14 هزار و 216 مورد رسیده است. این عدد تا پایان پاییز 1400 به 10 هزار و 555 مورد رسیده است.
در واقع این تعداد قابل توجه از دختران گروه سنی بین 1370 تا 1380 که عموما بین سه گروه سنی کمتر از 15 سال، 15 تا 19 سال و 20 تا 24 سال ازدواج کرده‌اند، تبدیل به شگفتی آمار طلاق در نیمه دوم دهه 80 تا امروز شده‌اند.
در آمارها مشاهده می‌شود که هرچه زن در هنگام ازدواج جوان‌تر باشد، سرعت ازدواج مجدد او پس از طلاق بیشتر است؛ به عنوان مثال متولدین نیمه اول دهه ۸۰ در سال ۹۷ پس از حدود پنج ماه از گذشت طلاق، ازدواج کرده‌اند؛ درحالی که برای زنان مسن‌تر این زمان بیش از یک سال بوده است.
طبق آمار بهزیستی، ازدواج مجدد در متولدین دهه ۷۰ بیشتر از متولدین دهه ۵۰ و ۶۰‌‌ است؛ همان‌طور که طلاق در بین آنها بیشتر مشاهده می‌شود.
در‌باره آسیب‌هایی که این ازدواج‌های زودهنگام و طلاق‌ها دارند، موضوعات زیادی مطرح است و اگرچه نسل جدید وقوع طلاق را آن‌قدرها جدی نمی‌گیرد، اما واقعیت‌های جامعه می‌گوید این ازدواج و طلاق پس از آن، کماکان آسیب بیشتری را برای دختران به همراه دارد.
کمترین مورد در این مسئله دوری از فضای تحصیل با حذف از مدرسه و احتمالا داشتن فرزند است که دیگر تحت تکفل مرد قرار می‌گیرد و این دختران که خودشان به نوعی کودک‌‌همسر و کودک‌‌مادر محسوب می‌شوند، دچار مشکلات روحی و عاطفی هستند.
همه این موضوعات در شرایطی است که مشکلات مالی نداشته باشند و در خانه پدری به زندگی ادامه دهند و دوباره تحت تکفل پدر قرار گیرند.
دلایلی برای همه نسل‌ها
روند طلاق در سه دهه اخیر همواره افزایشی بوده است و در هر دوره‌ای برخی از دلایل بیشترین سهم را در وقوع پدیده طلاق دارند. با این وجود، بحران‌های اجتماعی و اقتصادی به‌خصوص در مناطق شهری همواره در صدر دلایل قرار دارند.
روند وقوع طلاق در آستانه انقلاب اسلامی و چند سال منتهی به قبل و بعد از آن ثابت می‌ماند، اما با شروع تحولات در جامعه و از حدود سال 1373 روند طلاق‌ها افزایشی می‌شود.
پژوهش‌های طلاق ایران چند موضوع را مد‌نظر دارند؛ کنترل آسیب‌های اجتماعی خصوصا مواد مخدر، توجه به سطح رفاه اجتماعی و اثرگذاری و اثرپذیری تغییرات اجتماعی.
در این میان تحقیقات زیادی در داخل و خارج از کشور وجود دارد که سن ازدواج و اختلاف سنی زوجین را به عنوان رایج‌ترین عامل مؤثر بر طلاق عنوان می‌کنند.
در اغلب بررسی‌های انجام‌شده یکی از عوامل مهم اجتماعی در بروز طلاق، سن ازدواج بوده است. پس از مورد سن و تفاوت سنی نیز سطح تحصیلات و تفاوت تحصیلی زوجین قید شده است. می‌توان گفت درباره چند مفهموم مهم همچون پیوند خانوادگی، روابط زناشویی، تعهد و صمیمیت بین زوجین، هویت اجتماعی و فردی به اندازه کافی آموزش و شناخت ندارند و ورود یکباره و عجله‌ای آنها به زندگی مشترک، باری بر دوش آنها گذاشته که خیلی زود می‌خواهند از زیر آن خارج شوند.
عموم این دختران و پسران درک کامل و درستی از زندگی مشترک و ازدواج ندارند و با نگاهی فانتزی و رؤیایی وارد زندگی می‌شوند، اما در ادامه با واقعیت‌های دیگری روبه‌رو هستند که برای مقابله با آنها آموزش ندیده و توانایی و انگیزه مقاومت در برابر آنها را هم ندارند.
‌امان‌الله قرایی‌مقدم، جامعه‌شناس، درباره عوامل مختلفی که در مورد طلاق در جامعه به‌خصوص در نسل‌های جدید دخالت دارد، به «شرق» گفت بیش از 17 مورد از عوامل وجود دارد و افزود: هر گروه نسلی ارزش‌گذاری‌های خاص خودشان را دارند و در جامعه امروز 10 سال اختلاف نسلی، تفاوت درخور توجهی را در رفتار و طرز تفکر افراد ایجاد می‌کند و همین تفاوت‌ها امروز ما را نگران کرده و تبدیل به اشکالاتی اساسی شده‌اند. در واقع تنها ازدواج زودهنگام و طلاق این گروه‌های نوجوان نیست که ما را نگران می‌کند و بسیاری دیگر از رفتارها باید مورد ارزیابی قرار گیرد.
او تأکید دارد که بسیاری معتقدند این تغییرات بخشی از یک جریان تحول و واقعیت در جامعه است که باید آن را بپذیریم و به این منظور چنین تحولاتی را یک دوره گذار می‌دانند و افزود: به نظر می‌رسد بعد از موضوع مهم بی‌کاری و مؤلفه‌های اقتصادی و معیشتی، چند خصوصیت نسل جدید اثرگذاری بیشتری در فرایند طلاق زودهنگام آنها، آن‌هم در سنین بسیار کم و با طول دوره ازدواج بسیار کوتاه داشته است.
این گروه نسلی نشان داده‌اند درباره اهداف، امیال و خواسته‌های شخصی خودشان خودخواهانه‌تر برخورد می‌کنند و در عین حال در فرایند مسئولیت‌پذیری، نمره کمتری دارند.
او افزود: عجول‌بودن، قانع‌نبودن، تنوع‌‌طلبی، کاهش توجه به ارزش‌های دینی و عرفی در جامعه و ضعف در وظیفه‌مداری، مؤلفه‌های رفتاری هستند که در این دو نسل بیشتر وجه بیرونی دارد و روی تصمیمات‌شان در زندگی و از‌جمله ازدواج و طلاق اثرگذار بوده است.
قرایی‌مقدم با بیان اینکه امروز خواسته‌های جوانان نسل جدید و به‌خصوص دختران از زندگی، اجتماع و خانواده متفاوت است و به دنبال شکل متفاوتی از روابط اجتماعی، فضاهای عمومی هستند، افزود: برای بخش شایان توجهی از این گروه سنی، از همان ابتدا از سوی جامعه یا والدین، داشتن روابط اجتماعی آزاد و رابطه و دوستی قبل از ازدواج آزاد گذاشته شده و اگر تنها این عامل را در فاکتورهای مختلف ازدواج در نظر بگیریم، متوجه تفاوت‌های درخور توجه با یک یا دو نسل قبل می‌شویم.
این جامعه‌شناس در ادامه گفت: یکی از دیگر احتمالات درباره افزایش ازدواج زودهنگام و افزایش طلاق در دو گروه سنی دهه 70 و 80‌، نوع رویکرد و عملکرد والدین آنها به فرزندانشان است.
ممکن است والدین این گروه سنی که از دهه 60 یا 50 هستند، به دلیل تجربه کاهش تعداد پسرهای متقاضی ازدواج، افزایش سن ازدواج و عدم تمایل مردان به ازدواج که خودشان با آن مواجه بودند، دختران خود را زودتر ترغیب به ازدواج یا روابط آزاد قبل از ازدواج کرده باشند و به نوعی تلاش کرده‌اند آنچه را خودشان تجربه کردند، فرزندانشان دیگر تجربه نکنند یا برعکس!
او افزود: در عین حال، زندگی نسل‌های قبل از دهه 70 و 80 با فشارهای اجتماعی ناشی از ارزش‌های دینی، اجتماعی و عرفی و فاقد دنیای تکنولوژی و روابط آزاد بوده است و همین یک مورد می‌تواند تفاوت زیادی بین این نسل‌ها ایجاد کند.
اگرچه نمی‌توان این موضوع را به‌ طور قطعی یکی از دلایل طلاق این دو گروه سنی دانست، اما روابط آزاد تأثیر زیادی در نوع نگاه جوانان به ازدواج دارد.
افزایش تفریحات بیرون از خانه و وجود روابط آزاد و افزایش نگاهی مادی‌گرایانه ازجمله دلایل دیگر طلاق در این گروه‌های سنی است؛ حتی دیده شده که برخی از ازدواج‌ها با هدف گرفتن مهریه و با مدت‌زمان ازدواج کمتر از یک سال بوده‌اند.
قرایی‌مقدم می‌گوید افزایش آگاهی‌های اجتماعی به‌خصوص برای زنان، شاغل‌شدن و حضور بیشتر زنان در اجتماع می‌تواند از دلایل تأثیر‌گذار بر روند افزایش طلاق باشد.
او افزود: البته تحقیقات زیادی وجود دارد که زنان تحصیل‌کرده تمایل و گرایش کمتری به طلاق دارند؛ چراکه عموما ازدواجی آگاهانه و از روی انتخاب خودشان داشته‌اند.
او در عین حال تأکید دارد که همچنان موضوعات اقتصادی در صدر دلایل طلاق به‌ طور مستقیم و غیر‌مستقیم هستند و افزود: در شرایطی که بخش درخور توجهی از جامعه در شرایط اقتصادی نامناسبی هستند و بی‌کاری و مشکلات معیشتی بیداد می‌کند، سطح دغدغه‌های جوانان امروز با دو نسل قبل تفاوت زیادی پیدا می‌کند.
وقتی نوع زندگی، امکانات و داشته‌های یک نسل این‌گونه متفاوت است، انتخاب‌های متفاوتی نیز خواهند داشت و نمی‌توان جوانان دهه‌های 70 و 80 و انتخاب‌ها و رفتارهایشان را با دهه‌های 50 و 60 مقایسه کرد.
*گزارش: معصومه اصغری                            ",https://www.asriran.com/003VI5
835272,۱۴۰۱/۰۱/۲۷,اقتصادی,اصفهان در شرایط ویژه/ اتمام ذخایر آبی و خطر فرونشست شهر,او معتقد است دولت نه تنها نباید اجازه بارگذاری‌های جدید در حوضه زاینده‌رود حتی برای مصرف شرب بدهد، بلکه باید تا می‌تواند از فشار بارگذاری‌های گذشته کم کند.,"عاطفه علیان در روزنامه شرق نوشت: زمین زیر 816 هزار خانه مسکونی، شش هزار بنای تاریخی، ورزشگاه بزرگ نقش جهان، دو پالایشگاه، سه فرودگاه و 2.5 میلیون نفر خالی می‌شود. آبخوان دشت اصفهان-برخوار تا 9 سال دیگر تخلیه می‌شود و پس از آن شهر در معرض تهدید فرونشست ویران‌کننده خواهد بود. درحال‌‌حاضر حجم تقریبی آب باقی‌مانده در آبخوان دشت اصفهان- برخوار حدود ۴.۵ میلیارد مترمکعب و میزان مصرف آب سالانه ۳۱۱ تا ۵۱۲ میلیون مترمکعب است و اگر آبخوان تغذیه نشود، در سال‌های ۱۴۰۹ تا ۱۴۱۶ به صورت کامل تخلیه می‌شود. در واقع اصفهان برای نجات از بحران کمتر از 10 سال دیگر فرصت دارد.
زمین زیر 816 هزار خانه مسکونی، شش هزار بنای تاریخی، ورزشگاه بزرگ نقش جهان، دو پالایشگاه، سه فرودگاه و 2.5 میلیون نفر خالی می‌شود. آبخوان دشت اصفهان-برخوار تا 9 سال دیگر تخلیه می‌شود و پس از آن شهر در معرض تهدید فرونشست ویران‌کننده خواهد بود.
درحال‌‌حاضر حجم تقریبی آب باقی‌مانده در آبخوان دشت اصفهان- برخوار حدود ۴.۵ میلیارد مترمکعب و میزان مصرف آب سالانه ۳۱۱ تا ۵۱۲ میلیون مترمکعب است و اگر آبخوان تغذیه نشود، در سال‌های ۱۴۰۹ تا ۱۴۱۶ به صورت کامل تخلیه می‌شود. در واقع اصفهان برای نجات از بحران کمتر از 10 سال دیگر فرصت دارد. این نکاتی است که رضا اسلامی، مدیرکل سازمان زمین‌شناسی و اکتشافات معدنی استان اصفهان و بهرام نادی، عضو هیئت علمی دانشگاه نجف‌آباد اصفهان به «شرق» می‌گویند و از تخلیه برخی محله‌های مسکونی شهر بر اثر ظهور علائم فرونشست بر ساختمان‌ها خبر می‌دهند.
نبض اصفهان کند می‌زند
زاینده‌رود، رگ حیات اصفهان دوباره خشکیده است و گزارش‌های وزارت نیرو حاکی از آن است که نیمی از سدهای کشور خالی مانده‌اند. هنوز اولین ماه سال به پایان نرسیده، خبرها از سال سخت آبی روایت می‌کنند.
در این میان زنگ هشدار برای اصفهان به صدا درآمده است و کارشناسان می‌گویند که برای احیای اصفهان و برگرداندن زندگی به نصف جهان ایران کمتر از 10 سال دیگر زمان باقی مانده است. حالا نه تنها ذخایر آب اصفهان در معرض خطر جدی قرار دارد که خالی‌شدن حفره‌های زیرزمینی آب موجب شده خاک پوچ و سست شود و نشست زمین در جای‌جای اصفهان رخ دهد و ناگهان زیر پای شهر خالی شود.
رضا اسلامی، مدیر کل سازمان زمین‌شناسی و اکتشافات معدنی استان اصفهان به «شرق» می‌گوید که در همین هفته‌های اخیر دو فروریزش در خیابان‌های آمادگاه شرقی و آپادانا رخ داد که اگرچه گفته شد این رخداد به خاطر نشت آب حاصل از پوسیدگی لوله‌های آب است اما باید تأمل کرد که آیا دلیل آن پوسیدگی لوله‌های آب بوده است یا می‌توان به این گزینه فکر کرد که اختلاف سطح زمین در دو سوی خطوط انتقال آب به دلیل فرونشست، موجب شکستگی لوله‌ها شده است؟
او می‌گوید که غیرممکن است ظرف یک شب حجم عظیمی خاک در آب حل شود و حفره‌ای به طول هفت متر و عرض یک تا دو متر و عمق پنج تا شش متر را ایجاد کند!
زمین زیر پای شهر خالی می‌شود
ماجرا به همین‌جا ختم نمی‌شود. تصور کنید زمین زیر خانه‌های مسکونی یا اتوبان‌ها خالی شود، زیر دکل‌های برق یا لوله‌های انتقال گاز، پمپ بنزین، فرودگاه و هر تأسیسات حیاتی دیگر. چه اتفاقی رخ می‌دهد؟
مدیر کل سازمان زمین‌شناسی و اکتشافات معدنی استان اصفهان به «شرق» می‌گوید که خطر فرونشست زمین در اصفهان آن‌قدر جدی شده است که آثار آن بر بدنه شهر بیشتر از همیشه به چشم می‌آید.
او توضیح می‌دهد: ترک‌ها و شکاف‌ها بر روی زمین به اشکال مختلفی چون لانه زنبور در نزدیکی ابو زیدآباد کاشان، فرودگاه اصفهان، شمال موغار، دندریتی یا شاخه درختی در شرق امامزاده آقا علی عباس، شمال ایستگاه شهرآب، دوایر متحد‌المرکز در شمال سن‌سن، فروچاله‌ها در شمال طاهرآباد، طولی در مهیار و مشکات رخ داده است و همین گستردگی تنوع ترک‌ها فرونشست در اصفهان را ویژه می‌کند.
اسلامی با اشاره به اینکه از مجموع ۶۰۹ دشت در ایران ۴۰۹ دشت با مخاطره فرونشست زمین درگیر هستند، می‌گوید: در میان این دشت‌های در خطر فرونشست، دشت اصفهان-برخوار موقعیت استراتژیکی دارد چراکه در این دشت سه هزار و 600 کیلومتری، کلان‌شهری با دو میلیون و نیم نفر جمعیت، شش هزار بنای تاریخی، دو پالایشگاه، سه فرودگاه، نیروگاه سیکل برق ترکیبی، ورزشگاه بزرگ نقش جهان، خطوط مترو، کریدور شمال به جنوب، دانشگاه، بیمارستان و ۸۱۶ هزار خانه مسکونی واقع شده است. او تأکید می‌کند که آبخوان دشت اصفهان-برخوار هزار و 606 کیلومتر مربع و به شکل کاسه است و نوع لایه‌بندی آبرفت این دشت به صورت ساندویجی است و اصلی‌ترین دلیل فرونشست، برداشت‌های بیش از حد از آبخوان بدون انجام تغذیه مناسب آن است.
مدیرکل سازمان زمین‌شناسی و اکتشافات معدنی استان اصفهان با اشاره به اینکه اصفهان به موزه‌ای بزرگ از آثار فرونشست تبدیل شده است، می‌گوید: کافی است به مناطق شمالی شهر بروید و منازل متأثر از فرونشست را به وضوح ببینید. اگرچه هشدارها و تلنگرها تأثیری بر شیوه مدیریت مسئولان نداشته است.
فرصت نجات اصفهان؛ کمتر از 10 سال دیگر
برای نجات اصفهان کمتر از 10 سال دیگر فرصت وجود دارد. بهرام نادی، عضو هیئت علمی دانشگاه نجف‌آباد با گفتن این نکته به «شرق» توضیح می‌دهد که 65 درصد منابع آب زیرزمینی که در طول هزاران سال در دشت اصفهان-برخوار ذخیره شده بود، ظرف مدت کوتاه و در دهه‌های اخیر مصرف شده و دیگر در اختیار نیست. به عبارت ساده‌تر میزان آب زیرزمینی در دسترس به ازای هر نفر در دشت اصفهان به چهار درصد کاهش یافته است و 90 درصد باغات باغ‌شهر اصفهان قدیم و گونه‌های گیاهی و جانوری نابود شده‌اند و تالاب گاوخونی و زاینده‌رود به نفس‌های آخر افتاده‌اند و توفان ریزگرد شهر را در بر گرفته است.
این اتفاق موجب شده که فرونشست تقریبی دو متر در برخی نقاط شهر رخ دهد. کارشناسان آب و محیط زیست اصفهان معتقد هستند که سیاست‌های وزارت نیرو اوضاع درهم‌شکسته منابع آب اصفهان را وخیم‌تر کرده است. آنها می‌گویند که این وزارتخانه به دنبال انتقال آب از حوضه ورشکسته زاینده‌رود به حوضه آبریز کارون است. طرحی که هرچند در سال ۹۴ و سه سال بعد از آغاز عملیات اجرائی، از سوی سازمان حفاظت محیط زیست، فاقد مجوز زیست‌محیطی معرفی شد اما با اصرار وزارت نیرو ادامه یافته است.
تعرض به منابع آبی اصفهان ادامه دارد
در این رابطه محسن مرادی، کارشناس آب و محیط زیست به «شرق» توضیح می‌دهد: اگر تا پیش از این تصور این بود که ابربحران‌های زیست‌محیطی ناشی از عدم تأمین حقابه‌های زیست‌محیطی به دلیل اشتباهات وزارت نیرو بوده است، اکنون با ملاحظه اصرار وزارت نیرو بر بارگذاری‌های جدید و غیرقانونی بیشتر، آن هم به منظور انتقال آب به خارج از حوضه زاینده‌رود، می‌توان ادعا کرد که ماجرا از مرز اشتباه و ناکارآمدی فراتر رفته و در حال فاجعه‌آفرینی در اکوسیستم فلات مرکزی ایران است.
او ادامه می‌دهد: بیلان آب حوضه زاینده‌رود حداقل از دو دهه پیش، منفی بوده و هست. پدیده‌ای که نمود عینی آن خشک‌شدن تقریبا کامل تالاب بین‌المللی گاوخونی و 70 درصد از اصلی‌ترین رودخانه فلات مرکزی ایران است. انتقال آب از این حوضه به حوضه آبریز کارون، مانند این است که بخواهید از لیوان خالی در یک پارچ آب، آب بیشتری بریزید. این فعال محیط زیست تأکید می‌کند که حداقل ۳۰ درصد تخصیص‌های این طرح غیرقانونی بوده و به بخش صنعت و گردشگری رسیده است اما حالا دیگر وضعیت به گونه‌ای است که هیچ فرصتی برای تکرار اشتباهات گذشته وجود ندارد.
مدیر کل سازمان زمین‌شناسی و اکتشافات معدنی استان اصفهان هم با ابراز نگرانی از تداوم عملیات اجرائی این طرح می‌گوید: متأسفانه با وجود تمام هشدار‌های کارشناسان و متخصصان هنوز عده‌ای اصرار بر بارگذاری خارج از توان بر حوضه آبریز زاینده‌رود مانند پروژه بن -بروجن، طرح گلاب ۲ و طرح‌های مشابه دارند. با اجرای این پروژه‌ها و برداشت آب از حوضه زاینده‌رود بهتر است دولت به فکر سنگ قبری برای اصفهان باشد!
او معتقد است دولت نه تنها نباید اجازه بارگذاری‌های جدید در حوضه زاینده‌رود حتی برای مصرف شرب بدهد، بلکه باید تا می‌تواند از فشار بارگذاری‌های گذشته کم کند.
این کارشناسان تأکید می‌کنند که برای کنترل سرعت دیوانه‌وار فرونشست به داخل شهر باید برداشت‌های آب از آبخوان به حداقل برسد و در عوض تغذیه آبخوان چند برابر شود که اصلی‌ترین منبع تغذیه‌کننده آبخوان دشت اصفهان-برخوار، حفظ جریان دائمی زاینده‌رود از سراب تا پایاب است؛ بدون هرگونه تعرضی!                           ",https://www.asriran.com/003VI8
835268,۱۴۰۱/۰۱/۲۷,محیط زیست,عصبانیت شدید آقای استاندار از اعتراض هدیه تهرانی به پتروشیمی میانکاله (فیلم),استاندار مازندران با کنایه به اقدام هدیه تهرانی و سایر هنرمندان گفت: هنرمندان در مسئله پتروشیمی میانکاله اصلا اطلاع ندارند. پشت صحنه برخی اقدامات فساد، رانت و پول است! چه کسی به او خط داده است؟,کد ویدیو  دانلود    فیلم اصلی                                     ,https://www.asriran.com/003VI4
835270,۱۴۰۱/۰۱/۲۷,اقتصادی,انتقاد همشهری از گران کردن اینترنت توسط دولت سیزدهم/ باعث توقف رشد اقتصاد دیجیتال و حتی عقبگرد آن می‌شوید,در روزگاری که اکنون زندگی، تحصیل و کار مردم به اینترنت وابسته شده و شهروندان هر روز درخواست اینترنت با سرعت بالاتر و کیفیت بهتر را دارند، این افزایش تعرفه‌ها تنها کاهش دسترسی بیشترین دهک‌های جامعه به اینترنت و به‌نوعی صرفه‌جویی در مصرف اینترنت را به‌دنبال خواهد داشت.,"روزنامه همشهری نوشت: در میان گرانی‌های اخیر شاید افزایش قیمت شدید و ناگهانی اینترنت که اکنون مشخص شده با تأیید وزارت ارتباطات صورت گرفته، بیشتر از هر مورد دیگری خبرساز و جنجالی شد.
شاید چندین سال قبل اگر این افزایش قیمت و حذف بسته‌های به‌صرفه از سوی اپراتورها صورت می‌گرفت خیلی مسئله‌ مهمی به‌حساب نمی‌آمد، اکنون اما ارتباطات در گوشه و کنار ایران با زندگی مردم گره خورده و عملا اینترنت معادل آب، برق و گاز حضوری جدی در زندگی ایرانیان یافته است. میلیون‌ها ایرانی از آن کاربری که در سیستان و بلوچستان محصولاتش را آنلاین می‌فروشد تا راننده تاکسی اینترنتی، زندگی‌شان به اینترنت وابسته شده است.
هم‌اکنون بیشتر از ۱۰۲میلیون مشترک اینترنت پهن‌باند کشور وجود دارد. این مسئله به‌خوبی نشان می‌دهد که افزایش قیمت اینترنت بین ۶۰درصد تا ۱۰۰درصد می‌تواند چه ضربه سنگینی به خانواده‌ها به‌ویژه اقشار کم‌درآمد جامعه بزند. عملا در زمانی که گرانی مایحتاج ضروری فشار سنگینی را به جامعه آورده، افزایش قیمت اینچنینی اینترنت و حتی حذف کامل و هماهنگ بسته‌های بلندمدت از سوی 2اپراتور مسلط کشور ضربه سنگینی به اکوسیستم فناوری کشور وارد می‌کند.
سال‌ها برای توسعه اقتصاد دیجیتال و فرهنگسازی برای آن زحمت کشیده شده است. مدت‌ها طول کشید تا اکوسیستم فناوری در کشور جا بیفتد و مردم به جای روش‌های سنتی به سراغ استفاده از فناوری‌های جدید بر بستر شبکه ارتباطی کشور بروند. با افزایش سریع دسترسی به اینترنت طی سال‌های اخیر، حالا VOD‌ها پا گرفته‌اند و اقتصاد خود را می‌چرخانند و مردم آنلاین فیلم و سریال می‌بینند. شاید خیلی‌ها یادشان نیاید، اما تا همین چند سال پیش اگر کاربر معمولی اینترنت بودید استفاده از اینترنت با سرعت بیشتر از ۱۲۸کیلوبیت بر ثانیه برایتان غیرممکن بود. مثال معروفی هم که زده می‌شد این بود که پهنای باند ۵۶کیلوبیت بر ثانیه برای مصارف کاربران اینترنت خانگی و دانشگاه‌ها حتی برای دانلود کتاب‌های ۵۰۰صفحه‌ای هم مناسب است!
در روزگاری که اکنون زندگی، تحصیل و کار مردم به اینترنت وابسته شده و شهروندان هر روز درخواست اینترنت با سرعت بالاتر و کیفیت بهتر را دارند، این افزایش تعرفه‌ها تنها کاهش دسترسی بیشترین دهک‌های جامعه به اینترنت و به‌نوعی صرفه‌جویی در مصرف اینترنت را به‌دنبال خواهد داشت.
این افزایش قیمت‌ها شاید در کوتاه‌مدت به نفع اپراتورها باشد اما درنهایت دود آن به چشم توسعه اقتصاد دیجیتال کشور می‌رود. در بحبوحه انقلاب صنعتی چهارم و درحالی‌که همه کشورها رقابتی جهانی برای توسعه ارتباطات به‌عنوان زیرساخت توسعه‌شان دارند، گرانی اینترنت در واقع سوق‌دادن اکثریت مردم به‌سوی استفاده کمتر یا حتی حذف اینترنت است.
در این روزگار صرفه‌جویی مصرف اینترنت معنایی ندارد. در ایران تا قبل از گران‌شدن اینترنت سرانه ترافیک دانلود کاربران ایرانی به‌صورت میانگین حدود یک‌چهارم میانگین کل جهان بوده است. حجم سرانه ترافیک بالاتر در کشورهای جهان اکنون به‌نوعی نشان‌دهنده استفاده بیشتر کاربران یک کشور از فناوری‌های جدید است.
رئیس سازمان تنظیم مقررات در واکنش به گرانی‌های اخیر اینترنت اعلام کرده که حجم استفاده ۴۰درصد کاربران دیتای موبایل زیر ۲گیگابایت است و وزارت ارتباطات قرار است برای آنها بسته‌های حمایتی بدهد. این افتخار نیست! در کشور ما با برداشتی اشتباه و نگاهی عجیب، سال‌هاست که مصرف کمتر اینترنت تبلیغ می‌شود. در سالی که تقویت اکوسیستم دانش‌بنیان و فناوری باید سرلوحه کار قرار بگیرد، گرانی اینترنت باعث توقف رشد اقتصاد دیجیتال و حتی عقبگرد آن می‌شود.
اگر حتی به ادعای وزارت ارتباطات عدم‌توسعه شبکه، مشکلات دخل و خرج اپراتورها و هزار مورد دیگر هم به قیمت اینترنت وابسته بوده است، انداختن این مسئله به‌عنوان مشکلی جدید به دوش مردم کشور و کلیدزدن شکاف دیجیتال میان پولدار و فقیر روش درستی نبوده و نخواهد نبود.                           ",https://www.asriran.com/003VI6
835266,۱۴۰۱/۰۱/۲۷,فرهنگی/هنری,کاربران روسی از نتفلیکس شکایت کردند/درخواست غرامت ۶۰ میلیون روبلی,اکنون ۲۰ نفر که حداقل تعداد لازم برای ثبت شکایت مشترک در روسیه است، از نتفلیکس شکایت کرده‌اند و انتظار می‌رود این آمار به سرعت افزایش هم پیدا کند.,"کاربران روسی با طرح شکایتی از نتفلیکس برای قطع خدمات در روسیه، این شبکه آنلاین آمریکایی را به دادگاه فراخواندند.
به گزارش خبرگزاری مهر به نقل از ورایتی، در حالی که ماه پیش گزارش شد نتفلیکس به نشانه اعتراض به حمله روسیه به اوکراین، خدماتش در این کشور را متوقف کرده و تولید پروژه‌های روسی را نیز به حالت تعلیق درآورده، اکنون کاربران روسی به دلیل نقض قرارداد این شبکه بزرگ را به دادگاه خوانده‌اند.
اندکی پیش از این رویدادها نتفلیکس با روسیه به توافق رسیده بود که طبق قوانین این کشور بخشی از آگهی‌های روسی را به صورت رایگان منتشر کند.
به گزارش RIA از روسیه، اکنون ۲۰ نفر که حداقل تعداد لازم برای ثبت شکایت مشترک در روسیه است، از نتفلیکس شکایت کرده‌اند و انتظار می‌رود این آمار به سرعت افزایش هم پیدا کند.
نتفلیکس از سال ۲۰۱۶ وارد روسیه شده و بیش از یک میلیون مشترک جذب کرده است. قیمت اشتراک این سرویس در روسیه ۷۹۹ روبل (۹.۶۷ دلار) در ماه است.
شاکیان نتفلیکس که توسط یک موسسه حقوقی به دادگاه رفته‌اند، تعلیق خدمات نتفلیکس در روسیه را در تضاد با حقوق کاربران و قوانین شهروندی روسیه خوانده‌اند و به همین دلیل این شکایت را طرح و درخواست غرامتی ۶۰ میلیون روبلی را ثبت کرده‌اند.
برمبنای مستندات این شکایت قرارداد نتفلیکس با مشترکین قراردادی عمومی بوده که امکان فسخ آن به صورت یک جانبه وجود ندارد و تعلیق خدمات نتفلیکس به معنی تعلیق حقوق کاربران آن است.
شاکیان خواستار غرامت ۶۰ میلیون روبلی (حدود ۷۳۰ هزار دلار) برای خسارت‌های غیرمادی و نیز جریمه نقدی برابر ۵۰ درصد مبلغ تعیین شده هستند. اگر نتفلیکس این پرونده را ببازد و دستورات جبرانی را به جای نیاورد ممکن است با مجازات‌های بیشتری روبه‌رو شود.                           ",https://www.asriran.com/003VI2
835267,۱۴۰۱/۰۱/۲۷,سیاسی,روزنامه شرق: حیف شهردار تهران است که طالبان الگو و سرمشقش باشد,شهردار اگر به فکر مردمش باشد به جای این کارها باید به فکر ارزان‌کردن نان مردمش باشد، باید به فکر این باشد که ارزاق مردم ارزان به دست‌شان برسد. شما هیچ به فکر نان مردم بوده‌اید یا برای آنکه مردم به فکر نان نباشند، وسیله اعتراض درست می‌کنید؟,"شرق نوشت: دیوارکشی در پارک‌ها تنها گرفتن گشت‌وگذار از مردم نیست؛ بلکه واداشتن زنان و مردان به جدایی از خانواده است که تصور می‌کنم خلاف نیت باطنی کسانی باشد که طرح زنانه و مردانه‌کردن پارک‌ها را طراحی کرده‌اند.
شهرداران در همه جای جهان بیش از سران حکومت به افکار عمومی مردم خود توجه دارند و برای هر کار عمومی، نظر شهروندان را جویا می‌شوند. چون آنها معمولا منتخب مردم هستند. شما حق ندارید براساس نظر خود یا براساس برداشت شخصی خود از افکار عمومی به اقداماتی دست بزنید که خلاف نظر عموم باشد.
در پارک‌های تهران مردم صبح‌ها دست زن یا شوهر خود را می‌گیرند و به پیاده‌روی می‌پردازند، عصرها دست زن و بچه خود را می‌گیرند و به گشت‌وگذار می‌روند. وقتی پارک را زنانه‌-مردانه می‌کنید، حق طبیعی آنان را که زندگی ساده و سالم است، از آنان می‌گیرید. مهم‌تر اینکه وقتی پارک را زنانه‌-مردانه می‌کنید به این تصور نادرست دامن می‌زنید که تهران یک شهر کثیف و فاسد است و مردم مدام به فسق و فجور مشغول‌اند و جز فساد و فحشا چیزی در این شهر و به‌خصوص در پارک‌هایش جریان ندارد! این نوع فکرکردن نه‌تنها از عدم شناخت مردم نشئت می‌گیرد؛ بلکه توهین به مردم شهر است. خلاف رأی اولوالالباب.
شهردار اگر به فکر مردمش باشد به جای این کارها باید به فکر ارزان‌کردن نان مردمش باشد، باید به فکر این باشد که ارزاق مردم ارزان به دست‌شان برسد. شما هیچ به فکر نان مردم بوده‌اید یا برای آنکه مردم به فکر نان نباشند، وسیله اعتراض درست می‌کنید؟ چنین کارهایی خلاف عقل سلیم است.‌ من به قول مرحوم جمال‌زاده هرچه کله خود را حفر کردم، معنی کار شما را نفهمیدم. ابتدا فکر کردم از طالبان تقلید کرده‌اید. دیدم تقلید از یک گروه عقب‌مانده و ماقبل تاریخی هنری نیست.
حیف شهردار تهران است که طالبان الگو و سرمشقش باشد. احتمالا برای کسب شهرت و بلند آوازه‌شدن به این کار دست زده‌اید و خواسته‌اید با غلامحسین کرباسچی که در شهرداری تهران بلندآوازه شد، رقابت کنید؛ اما کرباسچی اگر بلندآوازه شد، برای این بود که دیوار پارک‌ها را برداشت. او کاری کرد که از هر جای پارک بتوانید وارد آن شوید، نه اینکه حتی از دروازه پارک هم اجازه ورود نداشته باشید! کرباسچی دیوارهای پادگان‌های داخل شهر را که هیچ‌کس درون آنها را نمی‌دید، برداشت تا مردم درون آنها را ببینند و آنها را تبدیل به پارک کرد تا در شهر پر از دود مردم فضای بیشتری برای نفس‌کشیدن داشته باشند و برای اینها بود که خوشنام و مشهور شد. اگر شما در فکر آوازه و شهرت هستید، چرا در پی دیوارکشی برآمده‌اید؟
به هر صورت هر قصدی داشته باشید کار شما به زیان مردم شهر و بیهوده است. کاری بکنید که برای مردم شهر فایده‌ای داشته باشد.                           ",https://www.asriran.com/003VI3
835264,۱۴۰۱/۰۱/۲۷,اقتصادی,تایید حضور عجیب ترین شاسی بلند کمپانی کیا در بازار آمریکا(+عکس),اکنون کمپانی کره ایی بطور رسمی اعلام کرده که این محصول خاص در نیمه دوم سال 2023 وارد بازار آمریکا خواهد شد.,"عصر ایران- مدتی پیش به معرفی شاسی بلند ایی ویی9 از کمپانی کیا پرداختیم که طراحی خاص و متفاوت این خودرو دلیلی برآن بود تا کارشناسان لقب عجیب ترین محصول آن زمان کیا موتورز را برایش انتخاب کنند. اکنون کمپانی کره ایی بطور رسمی اعلام کرده که این محصول خاص در نیمه دوم سال 2023 وارد بازار آمریکا خواهد شد.
برای آشنایی با ویژگی های فنی و مشاهده تصاویر بیشتر خودروی مذکور اینجا را کلیک کنید.                           ",https://www.asriran.com/003VI0
834857,۱۴۰۱/۰۱/۲۷,سیاسی,نگاه مخاطبان/ پیشنهادهایی برای جبهه اصلاحات,امروز دیگر فقط جریان اصلاحات وجود ندارد امروز یک جبهه و یک ائتلاف سیاسی از سال 92 تا به امروز شکل گرفته که در برابر جریان جبهه پایداری ایستادگی کرده است,"مخاطبان عصر ایران؛ سعیدپور- با سلام نکته ای را خطاب به سران جریان اصلاحات و هسته ی اصلی آن و سیاسیون اعتدالی نزدیک به مرحوم هاشمی و دکتر روحانی و دکتر لاریجانی عرض می نمایم.این جریانات با فراز و فرود ها و دیدن عبرتهایی بعد از دوران دوم خرداد تا کنون باید چند تغییر اساسی را برای کنش موثر سیاسی انجام بدهند.
امروز دیگر فقط جریان اصلاحات وجود ندارد امروز یک جبهه و یک ائتلاف سیاسی از سال 92 تا به امروز شکل گرفته که در برابر جریان جبهه پایداری ایستادگی کرده است و تنوع آن تا طیف نزدیک به دکتر لاریجانی حتی گسترش یافته است:1. واقعیت و محدودیتهای صحنه ی امروز سیاست ایران را باید پذیرفت و قواعد بازی را باید رعایت کرد تا تجربه سالهای 78 و 88 تکرار نشود.2. ایجاد کانال ارتباطی قوی با مقام معظم رهبری برای کم شدن حساسیت از سوی اصولگرایان بر روی اصلاح طلبان مورد اعتماد نظام حتی اگر این فرد رابط اصلاح طلب نباشد مثل دکتر روحانی و دکتر لاریجانی!3. خواستار تعیین شدن خطوط قرمز فعالیت و بیان برای این جریانات از سوی نهادهای امنیتی و شورای نگهبان.4. بازنگری در نحله فکری جریان اصلاحات و روشن فکری دینی که متاسفانه بر پایه ی سازگار کردن دین با ارزش های مدرنیته استوار است نه مدرنیته با ارزش های دینی!5. اتحاد سیاسیون اعتدالی نزدیک به مرحوم هاشمی و دکتر روحانی و دکتر لاریجانی در برابر جریان جبهه پایداری با جریان اصلاحات به ویژه مجمع روحانیون مبارز در این شرایط سخت باید تا قیامت حفظ و گسترده تر شود.6. حضور گسترده در انتخابات مجلس 1402 برای ایجاد یک اقلیت قدرتمند در برابر جبهه پایداری بر محور آقای دکتر همتی و دکتر مهرعلیزاده که حتی با عدم فعالیت جدی انتخاباتی در 1400 رای قابل قبولی را در حد انتظار خود داشتند در کنار حضور جدی دکتر لاریجانی و دکتر عارف و دکتر حسن روحانی و دکتر کاظم جلالی و دکتر جهانگیری و دکتر هاشمی طبا در لیست انتخاباتی مورد حمایت این ائتلاف سیاسی که از سال 92 به امروز شکل گرفت با افراد لیست کارگزاران سازندگی که در انتخابات 1398 مجلس رای نیاورند ضروری به نظر میرسد. اینها در شرایط پسا88 مهره های گران قیمتی هستند.7. مطالبه ی کارآمدی و کارآیی و اخلاق مدیریتی در همه ی بخش های دولت و مجلس به جای طرح مسائل نشدنی و اصلاحات تخیلی در این شرایط سخت کشور!8. اقناع و بسیج طبقه ی متوسط و قشر دانشگاهی و بخشی از طبقه پایین جامعه و طبقه بورژوازی مدرن برای حضور جدی و فعال در انتخابات مجلس سال 1402 و انتخابات ریاست جمهوری سال 1404 بر محور یک ائتلاف واحد و قوی که طیف گسترده ای از مردم و سیاسیون کشور را در برابر جبهه پایداری تشکیل میدهد.9. کادر سازی و تربیت خبرنگاران و روزنامه نگاران و جوانان برای تشکیل یک حزب فراگیر و میهنی با شناسنامه مشخص.                           ",https://www.asriran.com/003VBR
835265,۱۴۰۱/۰۱/۲۷,اجتماعی ,رقابت کودک‌همسرها برای طلاق,نکته دیگر این است که بعد از بلاهایی که بر سر نسل 50 و 60 آمد، این داستان برای نسل‌های 70 و 80 و حالا هم 90 ادامه پیدا کرده و ناامیدی بیشتر اینکه والدین این کودک‌همسرهای امروز، همان نسل‌های بلادیده 50 و 60 هستند.,"معصومه اصغری در روزنامه شرق نوشت: همان‌قدر که ازدواج‌نکردن دهه‌شصتی‌ها در چشم جامعه مشکلی بزرگ بود و جمعیت این دهه را با انگشت نشان می‌دادند که این گروه عامل مشکلات یک نسل هستند، حالا هم دهه هفتاد و هشتاد و بسیاری از رفتارهای‌شان به‌خصوص درمورد ازدواج و طلاق مورد توجه قرار گرفته است. از قضا آنچه درمورد ازدواج و طلاق متولدان این نسل شاهد هستیم، در آن سوی بام متولدان دهه‌های قبل است؛ یعنی هم ازدواج زیادی بین‌شان رایج است و هم زود ازدواج‌کردن را در دستور کار زندگی‌شان گذاشته‌اند
همان‌قدر که ازدواج‌نکردن دهه‌شصتی‌ها در چشم جامعه مشکلی بزرگ بود و جمعیت این دهه را با انگشت نشان می‌دادند که این گروه عامل مشکلات یک نسل هستند، حالا هم دهه هفتاد و هشتاد و بسیاری از رفتارهای‌شان به‌خصوص درمورد ازدواج و طلاق مورد توجه قرار گرفته است. از قضا آنچه درمورد ازدواج و طلاق متولدان این نسل شاهد هستیم، در آن سوی بام متولدان دهه‌های قبل است؛ یعنی هم ازدواج زیادی بین‌شان رایج است و هم زود ازدواج‌کردن را در دستور کار زندگی‌شان گذاشته‌اند.
تا اینجای کار مشکل چندانی ندارد؛ اما داستان از آنجا نگرانی برخی را برانگیخته که همپای آمار ازدواج متولدان این سال‌ها، آمار طلاق هم رشد صعودی عجیبی دارد. عمر زندگی مشترک این ازدواج‌ها کمتر از یک یا دو سال است و به دلیل سن کم و نرسیدن بسیاری از این گروه‌های سنی به نقطه‌ای از استقلال شغلی و مالی دوباره به خانه پدری‌شان برمی‌گردند و خیلی زود وارد پروسه ازدواج مجدد هم می‌شوند.
‌‌به‌عنوان یک دهه‌شصتی می‌توانم بگویم از تغییر بسیاری از رویکردها در نسل جدید خوشحال و امیدوار می‌شوم؛ اما این امیدواری تا جایی است که منجر به آسیب به خودشان و زندگی خود و اطرافیان و شاید فرزندانی که در این ازدواج‌های عجولانه به دنیا می‌آیند نشود؛ اما آمارهایی که از دادگاه‌های خانواده و بازار داغ وکالت برای طلاق شنیده می‌شود، دلسردکننده هستند و بیشترین سهم این بازار برای دهه هفتاد و هشتادی‌ها است.
آن‌طور که آمار و کارشناسان حقوقی و قضائی می‌گویند، مهم‌ترین دلیل در به سرانجام نرسیدن زندگی مشترک در این گروه‌های سنی، همین سن پایین آنها و گاه اختلاف سنی زوجین (ازدواج دهه هشتاد با دهه شصت)، تحصیلات زوجین و مشکلات مالی و اقتصادی (عموما امکان تأمین معاش ندارند و وابسته به خانواده هستند) است؛ اما قطعا دلایل بسیار دیگری در این تصمیم تأثیر دارد.
‌قبل از هر قضاوتی درباره این گروه‌های سنی لازم است گفته شود که همه دولت‌های مسئول در این چند دهه و خانواده‌هایی که تا حد زیادی، تکرار اشکالات و اشتباهات نسل قبل خود بوده‌اند، هیچ‌گونه برنامه‌ریزی برای گروه‌های سنی مختلف و نیازهای آنها در هر برحه زمانی نداشته‌اند و هر آنچه به‌عنوان رفتار نسل‌ها تعریف می‌شود، به نوعی بازتاب کمبودها، محدودیت‌ها و اعمال قوانین مختلف دولت‌ها و خانواده‌ها بوده است.
نکته دیگر این است که بعد از بلاهایی که بر سر نسل 50 و 60 آمد، این داستان برای نسل‌های 70 و 80 و حالا هم 90 ادامه پیدا کرده و ناامیدی بیشتر اینکه والدین این کودک‌همسرهای امروز، همان نسل‌های بلادیده 50 و 60 هستند.
‌براساس آمار سازمان ثبت‌ احوال، ازدواج دختران کمتر از ١٥‌ساله‌ در سال ٨٣، نزدیک به ٣٠‌هزار‌و ٣٠٠ مورد بوده است که این رقم در سال ٩٣ به ٤٠‌هزار‌و ٤٠٤ مورد افزایش یافته است. همچنین هزار‌و ٥٧٢ مادر کمتر از ١٥‌ساله در سال ٨٣ به ثبت رسیده که در سال ٩٣ این رقم به هزار‌و ٧١٣ نفر افزایش یافته است.
این آمار شاید برای آن گروه از متولیان امور کشور که طرفدار ازدواج زودهنگام و کودک‌مادر هستند، جذاب هم باشد و بگویند اشکالی در این روند نمی‌بینند؛ اما وقتی آمار طلاق همین گروه سنی را جلوی‌شان بگذاریم، فرافکنی‌های مختلفی را شروع می‌کنند و دست آخر دستورهایی برای محدود و سخت‌شدن روند صدور طلاق اتخاذ می‌شود؛ به این گمان که با تأخیر در صدور طلاق قطعی این نوجوانان به زندگی‌شان برمی‌گردند!
‌آمارها دروغ نمی‌گویند
‌براساس نتایج سرشماری نفوس و مسکن سال 1395 و پیش‌بینی‌های جمعیتی متکی بر آن، تعداد رویداد ازدواج و طلاق در پاییز 1400 به ترتیب برابر 144هزارو 679 و 50هزارو 357 مورد بوده است که نسبت به فصل قبل به ترتیب 7.2 و 1.1 درصد و نسبت به فصل مشابه سال قبل به ترتیب 10.2 و 5.1 درصد افزایش یافته است.
به طور کلی، میانگین سن در اولین ازدواج در مناطق شهری همواره بالاتر از مناطق روستایی بوده است. در پاییز 1400، میانگین سن در اولین ازدواج در مردان 27.8 سال و در زنان 23.6 سال بوده است. همچنین میانگین سن در زمان ازدواج برای پاییز 1400 در مردان 30.3 سال و در زنان 25.2 سال بوده است.
‌در پاییز 1400 به ترتیب تعداد سه هزار و هشت‌هزارو 235 مورد ازدواج پسر و دختر کمتر از 15 سال سن ثبت شده است. بیشترین ازدواج مردان در بازه سنی 20 تا 29 سال برابر 81هزارو 417 مورد بوده است. این رقم برای زنان نیز در بازه سنی 20 تا 29 سال برابر 60هزارو 881 مورد بوده است.
‌به طور کلی روند رو به رشد میزان طلاق از نیمه دهه 80 پیش‌رونده بوده است. به طور نمونه در‌حالی‌که آمار کلی طلاق در سال 84، بیش از 84‌هزار‌و 241 مورد بوده است، تنها یک سال بعد در سال 85 با 10 هزار مورد افزایش به 94‌هزار‌و 39 مورد می‌رسد و به این روند افزایشی ادامه می‌دهد تا در سال 86 به 99‌هزار‌و 852 مورد می‌رسد و در نهایت در سال 87 مقاومت عدد صد هزار را هم می‌شکند و به 110‌هزار‌و 510 مورد می‌رسد.
بر‌اساس آمار ثبت احوال و مرکز آمار ایران، آمار طلاق در سال 1388 به عدد 125‌هزار‌و 747 مورد، در سال 1389 به 137‌هزار‌و 200 مورد و در سال 1390 به 142‌هزار‌و 841 مورد می‌رسد و این روند افزایشی تا امروز ادامه دارد. آمار طلاق که در دهه 60 و تا نیمه دهه 70 در میانگین عدد 30 تا 37 هزار مورد مانده بود، از حدود سال 1376 شتاب درخورتوجهی گرفت.
اگر یک دهه 70 – 71 یا 72 را در نظر بگیریم که در 15‌سالگی ازدواج کرده و طلاق گرفته است، باید به آمار سال‌های 85 به بعد نگاه کنیم و روند رشد این طلاق‌ها بررسی شود، سهم ازدواج‌های زودهنگام و ناکام این گروه‌های سنی به‌خوبی دیده می‌شود که متأسفانه همچنان هم ادامه دارد و به دهه هشتاد هم رسیده است.
‌بر‌اساس این گزارش شاید تا سال گذشته کمتر فضاهای عمومی و رسانه‌ها با موضوع افزایش آمار طلاق در میان دهه هفتاد و هشتاد آشنا بودند و علاوه بر فضاهای تخصصی جمعیتی، این گروه‌های دوستانه و فامیلی بودند که هر روز خبر ازدواج یا طلاق یک دختر یا پسر نوجوان را می‌شنیدند. با این حال این دو گروه سنی، به شکلی مستقیم و شوکه‌کننده اثر حضورشان را بر آمارها گذاشته‌اند.
بر‌اساس آمار، میانگین سن طلاق برای زنان در کل کشور حدود ۳۳ سال بوده است؛ اما به شکل جزئی‌تر باید گفت میانگین سن طلاق در متولدان دهه ۵۰ حدود ۳۱ سال بوده و در دهه ۶۰ حدود ۳۰ سال بوده است. با این حال میانگین سن طلاق برای متولدان نیمه اول و دوم دهه ۷۰ به ترتیب ۲۲ سال و ۱۸ سال و برای نیمه اول دهه ۸۰ به حدود ۱۵ سال رسیده است. این روند مستقیما با کیفیت ازدواج و مدت‌زمان زندگی مشترک ارتباط دارد و این افراد کمترین زمان زندگی مشترک را داشته‌اند.
‌با چه جمعیتی طرف حساب هستیم؟
مسئله‌ای که در مورد ازدواج زودهنگام و طلاق گروه‌های سنی دهه 70 و 80 مطرح می‌شود این است که آیا غیر از موضوع ازدواج و طلاق این نسل (منظور جمعیت درگیر با مقوله طلاق است و مخاطب این جملات همه گروه جمعیتی نیستند)، در امور دیگر زندگی خود هم موفق بوده‌اند؟ آیا در زمینه تحصیلات و موقعیت شغلی و ارتباط با خانواه و اجتماع شبیه نسل‌های قبل و بعد خود هستند؟ موفق بوده‌اند و توانسته‌اند الگو و عملکرد خوبی از خود نشان دهند؟
در این مورد کارشناسان حوزه روان‌شناسی و آسیب‌های اجتماعی به موضوع بلوغ زودهنگام و تنش و تضادی که نسل در این دو دهه داشته است اشاره دارند. بسیاری معتقدند با وجود گسترش رسانه‌های جمعی و افزایش زمینه‌های ارتباطات اجتماعی و منابع اطلاعاتی موجود در جامعه، کودکان بسیار زودتر از زمان معمول به بلوغ فکری و جسمی می‌رسند. ظرفیت‌های غریزی در همین سنین نوجوانی و شروع دوران جوانی در بیشترین سطح خود قرار دارد و بسیاری برای تأمین این نیاز به سمت روابط جنسی و در نهایت ازدواج کشیده می‌شوند. از آنجایی هم که برای این دو نسل برعکس دهه 50 و 60 زمینه‌های تأمین این نیاز جز از طریق ازدواج فراهم بوده، بخش زیادی از آنها واردشدن در رابطه را به ازدواج زودهنگام ترجیح داده‌اند.
نکته دیگر در مورد این گروه از جوانان متولد دهه 70 و 80، عدم استقلال مالی نسبت به خانواده و همسرشان است. اگرچه بخش قابل توجهی از این جوانان شاغل و موفق هستند اما روند کلی استقلال مالی این گروه فاصله زیادی با نسل‌های قبل دارد و نمونه‌هایی که با کمک والدین ازدواج کرده‌اند و بعد از ازدواج هم کماکان وابسته به کمک والدین هستند زیاد دیده شده است.
بسیاری از پسران این گروه سنی با پول والدین مراسم ازدواج را برگزار کرده و توان به‌دوش‌کشیدن بار هزینه‌های زندگی و نیازهای همسر بدون کمک مالی والدین را ندارند و به عبارتی بارشان روی دوش والدین می‌افتد. در این شرایط اگر زن که او هم از همین دهه 70 یا 80 است درخواست‌های جدید و با هزینه‌های قابل توجه داشته باشد و مرد نتواند تأمین کند، منجر به اختلاف و تنش بین زن و مرد و چه بسا طلاق خواهد شد.
ویژگی دیگر این است که بسیاری از دختران و پسران نوجوان قبل از کسب تجربیات زندگی به دنبال رهایی از قید و بند خانواده و تسلط والدین، به ازدواج زودهنگام روی می‌آورند. نداشتن تجربه زندگی در محیط‌های اجتماعی، تحمل کم در مقابل مشکلات زندگی و کمبودها خیلی زود آنها را سرخورده و ناکام می‌گذارد و در نهایت ازدواج منجر به طلاق زودهنگام خواهد شد.
این موضوع به خصوص در میان دختران که احساس تسلط و کنترل بیشتری از سوی خانواده‌ها دارند، بیشتر اتفاق می‌افتد و پس از ازدواج و رفتن زیر یک سقف مشترک متوجه می‌شوند که نه تنها فردی که انتخاب کرده‌اند، توان تأمین نیازهای آنها را ندارد، بلکه میزان آزادی و عملکرد آنها به واسطه مسئولیت‌شان در زندگی کمتر هم شده است. به همین دلیل است که ترجیح می‌دهند از زیر این بار شانه خالی کنند.
یکی دیگر از ویژگی‌های متفاوت این نسل امکان ریسک بیشتر در زندگی به واسطه قرارگرفتن در سن نوجوانی و جوانی است که به آنها انگیزه و فرصت ریسک بیشتری را می‌دهد. دختری که در سن 15 سالگی یا کمتر ازدواج کرده و تجربه یک ازدواج و یک طلاق را در زندگی دارد، در شروع 18سالگی خود را در ابتدای مسیر می‌بیند و احساس شکست یا خسران کمتری نسبت به افرادی دارد که در سنین بالاتر طلاق می‌گیرند.
موارد بسیار زیادی از دختران در آمارهای ثبت احوال وجود دارد که در 18سالگی و در حالی که هنوز به سن قانونی نرسیده‌اند ازدواج دومشان را ثبت می‌کنند. جالب‌تر اینکه ممکن است این ازدواج و طلاق‌های زودهنگام برای گروه‌های دیگری در جامعه نگران‌کننده باشد اما برای خود این افراد تبدیل به اتفاق معمول و حتی در برخی موارد یک مد شده است.
موضوع دیگر این است که این گروه سنی کم سن و سال که به سرعت به دنبال ازدواج و طلاق است، در چه سطحی از تحصیلات و موقعیت‌های شغلی قرار دارد و اینکه منبع درآمدی برای گذران زندگی دارد و مستقل است یا نیاز به کمک والدین دارد؟
طبق سرشماری سال 95 که می‌توان اعداد آن را به نسبتی تا امروز نسبت داد، 26 درصد زنان بدون همسر به دلیل طلاق شاغل و هفت درصد آنها بی‌کار هستند و نزدیک به نیمی از آنها خانه‌دار هستند و توضیحی در مورد منابع درآمدی خود نداده‌اند. شش درصد محصل بوده‌اند و شش درصد دارای درآمد بدون شغل و هفت درصد هم مابقی و سایر قید شده است.
مطلقه‌های زیر 18 سال و تحت تکفل پدر
مراجع قضائی و خانواده همواره با زنانی مواجه بوده‌اند که برای طلاق اول یا دوم خود مراجعه کرده‌اند اما همراه والدین خود هستند چراکه هنوز زیر 18 سال هستند و حتی پس از طلاق و حداقل تا پایان 18سالگی باید تحت تکفل پدر باقی بمانند. این عدد در گذشته رقم بیشتری داشته که اگرچه در چند سال اخیر روند کاهشی دارد اما همچنان تعداد طلاق‌های زیر 18 سال قابل توجه است. اگر حداقل پنج سال اخیر را مرور کنیم متوجه تغییر آمار می‌شویم.
در سال 96 تعداد دختران کمتر از 15 سال طلاق‌گرفته هزارو 48 مورد بوده که این رقم در سال 99 به 734 مورد رسیده و تا پایان پاییز 1400 بیش از 610 مورد بوده است. همچنین تعداد زنان طلاق‌گرفته در گروه سنی 15 تا 19 سال در سال 96، بیش از 16 هزار و 790 مورد بوده که این عدد در سال 99 به 14 هزار و 216 مورد رسیده است. این عدد تا پایان پاییز 1400 به 10 هزار و 555 مورد رسیده است.
در واقع این تعداد قابل توجه از دختران گروه سنی بین 1370 تا 1380 که عموما بین سه گروه سنی کمتر از 15 سال، 15 تا 19 سال و 20 تا 24 سال ازدواج کرده‌اند، تبدیل به شگفتی آمار طلاق در نیمه دوم دهه 80 تا امروز شده‌اند.
در آمارها مشاهده می‌شود که هرچه زن در هنگام ازدواج جوان‌تر باشد، سرعت ازدواج مجدد او پس از طلاق بیشتر است؛ به عنوان مثال متولدین نیمه اول دهه ۸۰ در سال ۹۷ پس از حدود پنج ماه از گذشت طلاق، ازدواج کرده‌اند؛ درحالی که برای زنان مسن‌تر این زمان بیش از یک سال بوده است. طبق آمار بهزیستی، ازدواج مجدد در متولدین دهه ۷۰ بیشتر از متولدین دهه ۵۰ و ۶۰‌‌ است؛ همان‌طور که طلاق در بین آنها بیشتر مشاهده می‌شود.
در‌باره آسیب‌هایی که این ازدواج‌های زودهنگام و طلاق‌ها دارند، موضوعات زیادی مطرح است و اگرچه نسل جدید وقوع طلاق را آن‌قدرها جدی نمی‌گیرد، اما واقعیت‌های جامعه می‌گوید این ازدواج و طلاق پس از آن، کماکان آسیب بیشتری را برای دختران به همراه دارد.
کمترین مورد در این مسئله دوری از فضای تحصیل با حذف از مدرسه و احتمالا داشتن فرزند است که دیگر تحت تکفل مرد قرار می‌گیرد و این دختران که خودشان به نوعی کودک‌‌همسر و کودک‌‌مادر محسوب می‌شوند، دچار مشکلات روحی و عاطفی هستند. همه این موضوعات در شرایطی است که مشکلات مالی نداشته باشند و در خانه پدری به زندگی ادامه دهند و دوباره تحت تکفل پدر قرار گیرند.
دلایلی برای همه نسل‌ها
روند طلاق در سه دهه اخیر همواره افزایشی بوده است و در هر دوره‌ای برخی از دلایل بیشترین سهم را در وقوع پدیده طلاق دارند. با این وجود، بحران‌های اجتماعی و اقتصادی به‌خصوص در مناطق شهری همواره در صدر دلایل قرار دارند. روند وقوع طلاق در آستانه انقلاب اسلامی و چند سال منتهی به قبل و بعد از آن ثابت می‌ماند، اما با شروع تحولات در جامعه و از حدود سال 1373 روند طلاق‌ها افزایشی می‌شود.
پژوهش‌های طلاق ایران چند موضوع را مد‌نظر دارند؛ کنترل آسیب‌های اجتماعی خصوصا مواد مخدر، توجه به سطح رفاه اجتماعی و اثرگذاری و اثرپذیری تغییرات اجتماعی. در این میان تحقیقات زیادی در داخل و خارج از کشور وجود دارد که سن ازدواج و اختلاف سنی زوجین را به عنوان رایج‌ترین عامل مؤثر بر طلاق عنوان می‌کنند.
در اغلب بررسی‌های انجام‌شده یکی از عوامل مهم اجتماعی در بروز طلاق، سن ازدواج بوده است. پس از مورد سن و تفاوت سنی نیز سطح تحصیلات و تفاوت تحصیلی زوجین قید شده است. می‌توان گفت درباره چند مفهموم مهم همچون پیوند خانوادگی، روابط زناشویی، تعهد و صمیمیت بین زوجین، هویت اجتماعی و فردی به اندازه کافی آموزش و شناخت ندارند و ورود یکباره و عجله‌ای آنها به زندگی مشترک، باری بر دوش آنها گذاشته که خیلی زود می‌خواهند از زیر آن خارج شوند.
عموم این دختران و پسران درک کامل و درستی از زندگی مشترک و ازدواج ندارند و با نگاهی فانتزی و رؤیایی وارد زندگی می‌شوند، اما در ادامه با واقعیت‌های دیگری روبه‌رو هستند که برای مقابله با آنها آموزش ندیده و توانایی و انگیزه مقاومت در برابر آنها را هم ندارند.
‌امان‌الله قرایی‌مقدم، جامعه‌شناس، درباره عوامل مختلفی که در مورد طلاق در جامعه به‌خصوص در نسل‌های جدید دخالت دارد، به «شرق» گفت بیش از 17 مورد از عوامل وجود دارد و افزود: هر گروه نسلی ارزش‌گذاری‌های خاص خودشان را دارند و در جامعه امروز 10 سال اختلاف نسلی، تفاوت درخور توجهی را در رفتار و طرز تفکر افراد ایجاد می‌کند و همین تفاوت‌ها امروز ما را نگران کرده و تبدیل به اشکالاتی اساسی شده‌اند. در واقع تنها ازدواج زودهنگام و طلاق این گروه‌های نوجوان نیست که ما را نگران می‌کند و بسیاری دیگر از رفتارها باید مورد ارزیابی قرار گیرد.
او تأکید دارد که بسیاری معتقدند این تغییرات بخشی از یک جریان تحول و واقعیت در جامعه است که باید آن را بپذیریم و به این منظور چنین تحولاتی را یک دوره گذار می‌دانند و افزود: به نظر می‌رسد بعد از موضوع مهم بی‌کاری و مؤلفه‌های اقتصادی و معیشتی، چند خصوصیت نسل جدید اثرگذاری بیشتری در فرایند طلاق زودهنگام آنها، آن‌هم در سنین بسیار کم و با طول دوره ازدواج بسیار کوتاه داشته است. این گروه نسلی نشان داده‌اند درباره اهداف، امیال و خواسته‌های شخصی خودشان خودخواهانه‌تر برخورد می‌کنند و در عین حال در فرایند مسئولیت‌پذیری، نمره کمتری دارند.
او افزود: عجول‌بودن، قانع‌نبودن، تنوع‌‌طلبی، کاهش توجه به ارزش‌های دینی و عرفی در جامعه و ضعف در وظیفه‌مداری، مؤلفه‌های رفتاری هستند که در این دو نسل بیشتر وجه بیرونی دارد و روی تصمیمات‌شان در زندگی و از‌جمله ازدواج و طلاق اثرگذار بوده است.
قرایی‌مقدم با بیان اینکه امروز خواسته‌های جوانان نسل جدید و به‌خصوص دختران از زندگی، اجتماع و خانواده متفاوت است و به دنبال شکل متفاوتی از روابط اجتماعی، فضاهای عمومی هستند، افزود: برای بخش شایان توجهی از این گروه سنی، از همان ابتدا از سوی جامعه یا والدین، داشتن روابط اجتماعی آزاد و رابطه و دوستی قبل از ازدواج آزاد گذاشته شده و اگر تنها این عامل را در فاکتورهای مختلف ازدواج در نظر بگیریم، متوجه تفاوت‌های درخور توجه با یک یا دو نسل قبل می‌شویم.
این جامعه‌شناس در ادامه گفت: یکی از دیگر احتمالات درباره افزایش ازدواج زودهنگام و افزایش طلاق در دو گروه سنی دهه 70 و 80‌، نوع رویکرد و عملکرد والدین آنها به فرزندانشان است. ممکن است والدین این گروه سنی که از دهه 60 یا 50 هستند، به دلیل تجربه کاهش تعداد پسرهای متقاضی ازدواج، افزایش سن ازدواج و عدم تمایل مردان به ازدواج که خودشان با آن مواجه بودند، دختران خود را زودتر ترغیب به ازدواج یا روابط آزاد قبل از ازدواج کرده باشند و به نوعی تلاش کرده‌اند آنچه را خودشان تجربه کردند، فرزندانشان دیگر تجربه نکنند یا برعکس!
او افزود: در عین حال، زندگی نسل‌های قبل از دهه 70 و 80 با فشارهای اجتماعی ناشی از ارزش‌های دینی، اجتماعی و عرفی و فاقد دنیای تکنولوژی و روابط آزاد بوده است و همین یک مورد می‌تواند تفاوت زیادی بین این نسل‌ها ایجاد کند. اگرچه نمی‌توان این موضوع را به‌ طور قطعی یکی از دلایل طلاق این دو گروه سنی دانست، اما روابط آزاد تأثیر زیادی در نوع نگاه جوانان به ازدواج دارد. افزایش تفریحات بیرون از خانه و وجود روابط آزاد و افزایش نگاهی مادی‌گرایانه ازجمله دلایل دیگر طلاق در این گروه‌های سنی است؛ حتی دیده شده که برخی از ازدواج‌ها با هدف گرفتن مهریه و با مدت‌زمان ازدواج کمتر از یک سال بوده‌اند.
قرایی‌مقدم می‌گوید افزایش آگاهی‌های اجتماعی به‌خصوص برای زنان، شاغل‌شدن و حضور بیشتر زنان در اجتماع می‌تواند از دلایل تأثیر‌گذار بر روند افزایش طلاق باشد. او افزود: البته تحقیقات زیادی وجود دارد که زنان تحصیل‌کرده تمایل و گرایش کمتری به طلاق دارند؛ چراکه عموما ازدواجی آگاهانه و از روی انتخاب خودشان داشته‌اند.
او در عین حال تأکید دارد که همچنان موضوعات اقتصادی در صدر دلایل طلاق به‌ طور مستقیم و غیر‌مستقیم هستند و افزود: در شرایطی که بخش درخور توجهی از جامعه در شرایط اقتصادی نامناسبی هستند و بی‌کاری و مشکلات معیشتی بیداد می‌کند، سطح دغدغه‌های جوانان امروز با دو نسل قبل تفاوت زیادی پیدا می‌کند. وقتی نوع زندگی، امکانات و داشته‌های یک نسل این‌گونه متفاوت است، انتخاب‌های متفاوتی نیز خواهند داشت و نمی‌توان جوانان دهه‌های 70 و 80 و انتخاب‌ها و رفتارهایشان را با دهه‌های 50 و 60 مقایسه کرد.                           ",https://www.asriran.com/003VI1
835261,۱۴۰۱/۰۱/۲۷,سرگرمی,طراحی جالب پاکت شیر پاستوریزه! (عکس),,,https://www.asriran.com/003VHx
835263,۱۴۰۱/۰۱/۲۷,اجتماعی ,افزایش بستری‌های کرونا در ۲۵ استان/ افزایش فوتی‌ها در تهران,همچنین 12 استان شامل، استان‌های یزد، بوشهر، همدان، مرکزی، لرستان، تهران، خراسان رضوی، سمنان، هرمزگان، فارس، اصفهان و اردبیل در هفته اخیر، افزایش بارز بیماران بستری ناشی از کرونا را گزارش کردند.,"در هفته اخیر، ۱۲ استان افزایش بارز بستری‌های ناشی از کرونا داشتند و در عین حال کاهش موارد مثبت متوفی نیز در ۱۴ استان گزارش شده است.
به گزارش ایسنا، بر اساس اعلام وارت بهداشت، بررسی هفتگی وضعیت موجود کرونا در کشور در هفته سوم فروردین ماه ۱۴۰۰ مصادف با هفته ۱۱۲ اپیدمی در کشور، نشان می‌دهد که تعداد موارد سرپایی مثبت شناسایی شده در هفته اخیر ۲۰۶۸۶ نفر، تعداد موارد بستری جدید در هفته اخیر ۳۰۴۶ نفر و تعداد موارد فوتی جدید در هفته اخیر ۲۸۲ نفر بوده است.
همچنین 12 استان شامل، استان‌های یزد، بوشهر، همدان، مرکزی، لرستان، تهران، خراسان رضوی، سمنان، هرمزگان، فارس، اصفهان و اردبیل در هفته اخیر، افزایش بارز بیماران بستری ناشی از کرونا را گزارش کردند.
در استان تهران در هفته اخیر، تعداد موارد سرپایی مثبت شناسایی شده ۹۴۱ نفر، تعداد موارد بستری جدید ۵۳۲ نفر و تعداد موارد فوت جدید ۷۱ نفر بوده است.
همچنین در هفته اخیر در استان تهران، موارد بستری افزایش بارز داشته و فوت استان تهران نیز افزایش یافته است. بروز موارد بستری به حد متوسط کشور صعود کرده و میزان مرگ‌ومیر از متوسط کشور بیشتر شده است.                           ",https://www.asriran.com/003VHz
835262,۱۴۰۱/۰۱/۲۷,اقتصادی,میانکاله، نماد عدم شفافیت/ عباس عبدی,چرا زمین‌های بسیار گران‌قیمت و باارزش میانکاله باید برای طرح‌های صنعتی اختصاص یابد؟ آیا این زمین‌ها فروخته یا مجانی واگذار شده است؟ اگر فروخته شده، چگونه برای سرمایه‌گذاری مقرون به صرفه است؟,"عباس عبدی در روزنامه اعتماد نوشت: قضیه میانکاله یکی از نمونه‌های مدیریتی و تصمیم‌گیری در ایران است. اگر چه بیشتر مراحل اداری این پتروشیمی در دولت قبل انجام شده بود ولی به طور معمول هنگام کلنگ‌زنی و آغاز عملیات است که مسأله شفاف و جدی و حساس می‌شود. جالب است که هر دو قوه اجرایی و مجلس فعلی نیز از این تصمیم «بانیان وضع موجود!» حمایت می‌کنند.
طبیعی است که همه مردم از سرمایه‌گذاری، بویژه صنعتی که ارزش افزوده فراوان دارد، حمایت می‌کنند، مسئولین نیز طبعاً وظیفه دارند که حمایت کنند، از این رو آقای رئیس مجلس بدون ذکر نامی از این طرح و در نقد آنچه که طی این چند هفته در اعتراض به ماجرای میانکاله گذشته است، گفت:
▪️«در بیست روز گذشته در یک سرمایه گذاری که مسیر اداری حل شده و تا بالاترین سطوح رفته و در دولت مجوز گرفته و زمین به او واگذار شده و چند ده میلیارد سرمایه گذاری کرده، بعد یکی پیدا می‌شود و می گوید که فلان موضوع دوباره بررسی شود و کار متوقف می‌شود. این چه معنی دارد؟ کدام سرمایه گذار در چنین شرایطی می آید همه مراحل را طی می کند و بعد بگوییم کار متوقف شود؟ اگر مشکلی بوده چرا زمین پروژه را به نام او کرده اید؟ چرا سند به او دادید؟»▪️
به نظر می‌رسد که استدلال رییس مجلس درست است ولی این فقط بخشی از ماجرا است. اجازه دهید که گام به گام توضیح داده شود. این کار با چند پرسش مطرح می‌شود.
۱ـ چرا زمین‌های بسیار گران‌قیمت و باارزش میانکاله باید برای طرح‌های صنعتی اختصاص یابد؟ آیا این زمین‌ها فروخته یا مجانی واگذار شده است؟ اگر فروخته شده، چگونه برای سرمایه‌گذاری مقرون به صرفه است؟ اگر مجانی است، بفرمایید چرا ۹۰ هکتار برای یک مجتمع پتروشیمی با ظرفیت اندک در نظر گرفته شده است، در حالی که برای مجتمع‌های بسیار بزرگ‌تر حداکثر ۲۰ هکتار در نظر می‌گیرند.
آیا همین یک مورد کافی نیست که به ماجرا شک کنیم؟ در واقع سود اصلی این طرح در تصرف زمین رایگان است. اطمینان داشته باشید که زمین‌های آنجا در صورت تبدیل کاربری چندان گران می‌شود که هیچ نیازی به اصل تولیدات پتروشیمی آن نیست. ظاهراً مدت‌ها پیش در آن منطقه طرح دیگری تصویب و قدری اجرا و یا زمین طرح زخمی شده ولی از اجرای نهایی خبری نیست و آن گونه که شنیده شده فقط تغییر کاربری داده و در حال فروش زمین آن هستند.
۲ـ آیا شما اطمینان دارید که در این ماجرا تخلفی رخ نداده است؟ چرا طرح توجیهی مجتمع و نیز طرح توجیهی زیست محیطی آن در اختیار عموم قرار نمی‌گیرد؟ به دروغ گفته‌اند که هزاران شغل ایجاد خواهد کرد. اول اینکه این مجتمع بسیار کوچک است بعید است به ۲۰۰ تا ۳۰۰ نفر شاغل هم برسد. در حالی که یک تحرک کوچک در گردشگری منطقه، صدها و هزاران شغل ایجاد می‌کند. اصولاً پتروشیمی جزو صنایعی است که اشتغال‌زایی اندکی دارند.
لطفاً دستور دهید که هر دو طرح توجیهی زیست محیطی و سودآوری کارخانه منتشر شود. ضمناً منابع تامین مالی طرح هم مهم است که باید ارایه شود.
۳ـ مسأله مهم این است که طبق سیاست‌های کلی نظام باید کرانه‌های دریای عمان که دسترسی به گاز و آب و سهولت صادرات دارد، توسعه یابد. آیا خراب کردن محیط زیست آن هم در شمال که محدودیت اراضی وجود دارد برای چنین طرح کوچکی با این سیاست‌ها تطابق دارد؟ چرا نمی‌روند کناره‌های خلیج فارس و دریای عمان پتروشیمی بسازند تا از خیلی هزینه‌ها و مالیات معاف شوند و آنجا هم آباد شود؟
۴ـ بی‌اعتمادی مردم به رعایت ضوابط زیست محیطی مسأله‌ای نیست که به این سادگی‌ها حل شود. هنگامی که خودروی تولیدکننده از پل گذشت، با انواع حیل می‌تواند ضوابط زیست محیطی را نادیده گرفته و دور بزند.
به همین علت کدام وجدان بیداری رضایت می‌دهد که در این منطقه، یکی از صنایع شیمایی احداث شود، آن هم بدون توجه به محدودیت‌های اکولوژیکی منطقه، حقوق عرفی ساکنان و ذینفعان بومی و منع قانونی استقرار صنایع پالایشگاهی و پتروشیمی در استانهای شمالی و در مجاورت یکی از مهمترین تالاب‌های بین المللی ایران و غرب آسیا؟
۵ـ درست است که مسایل زیست محیطی نباید به گونه‌ای تعریف شود که مانع روند توسعه کشور شود چون توسعه یک ضرورت است، ولی هدف توسعه زیست بهتر است اگر محیط زیست را تخریب کنیم شرط لازم برای توسعه پایدار را از میان برده‌ایم.
با توجه به جمیع جهات و مسایل پشت پرده‌ای که دیده می‌شود و مقاومت در برابر دستورات صادره قضایی و دولتی، به نظر می‌رسد که ماجرای پتروشیمی میانکاله از هر حیث نیازمند یک بازنگری شفاف در مستندات و طرح‌های توجیهی و دیگر ابهامات آن است.
با این توضیحات خوب بود آقای رییس مجلس به اجرای قانون ممنوعیت احداث این صنعت در شمال و نیز شفافیت صدور مجوزها هم می‌پرداختند.                           ",https://www.asriran.com/003VHy
835258,۱۴۰۱/۰۱/۲۷,سرگرمی,صندلی مطالعه قرن هجدهم! (عکس),محل قرارگیری کتاب با قابلیت تنظیم ارتفاع و همچنین یک جاشمعی از بخش های تشکیل دهنده این صندلی هستند.,,https://www.asriran.com/003VHu
835260,۱۴۰۱/۰۱/۲۷,اجتماعی ,آمار بیکاری تحصیلکردگان فارس بالاتر از میانگین کشوری,او که کارشناسی ارشد ریاضی دارد در مورد شرایط کار به ایلنا می گوید: نه تنها فارغ التحصیلان رشته من بلکه دانشجویان رشته های دیگر هم بیکار هستند و بازار کار ندارند.,"در سال های اخیر داشتن مدرک تحصیلات عالی نه تنها کمکی به پیدا کردن شغل در بازار کار نمی‌کند بلکه نشان داد که اساسا اشتغال با موضوع تحصیلات و به نوعی مدرک گرایی ارتباطی ندارد ...
به گزارش ایلنا سودای کار و اشتغال بسیاری از جمعیت جوانان را به این امید واهی که بعد از فارغ التحصیلی شغلی داشته باشند، به سمت تحصیلات دانشگاهی و مدرک گرایی سوق داده است.
حالا افزایش نرخ بیکاری، عدم تناسب شغل شاغلان با تحصیلات آنها و بیکاری فزاینده قشر تحصیل کرده درکشور و استان فارس گویای این است که جمعیت زیادی در تحصیلکرده‌ها در انتظار پیدا کردن شغل هستند یا شغل آنها تناسبی با تحصیلات‌شان ندارد.
بر اساس آماری که مرکز آمار ایران در زمستان گذشته منتشر کرد، میزان بیکاری در استان فارس به ۲/ ۸ درصد رسید و برای ۲۸ درصد جمعیت آماده و مشتاق کار در استان بیکاری ثبت شده است . براساس این گزارش ۲۴ درصد از این جمعیت تحصیلات دیپلم به بالا دارند و به صورت کلی یک سوم درصد جمعیت آماده به کار بیکار هستند.
بیکاری موضوع جدیدی نیست و این پدیده طی چند دهه گذشته جمعیت زیادی را شامل می شود و بدتر اینکه جمعیت بیکار روبه افزایش است.
ادامه تحصیلات دانشگاهی در مقاطع مختلف به امید پیدا کردن شغل مناسب
رضا یکی از جوانان دارای تحصیلات دانشگاهی است که با موضوع بیکاری روبرو است: «زمانی که از دانشگاه فارغ التحصیل شدم موفق به پیدا کردن شغل مناسبی نشدم و بارها به من گفته شد که برای پیدا کردن شغل ادامه تحصیل بدهم و همچنان ادامه تحصیل دادم اما هیچ تغییری در وضعیت بیکاری من ایجاد نشد.»
او که کارشناسی ارشد ریاضی دارد در مورد شرایط کار به ایلنا می گوید: نه تنها فارغ التحصیلان رشته من بلکه دانشجویان رشته های دیگر هم بیکار هستند و بازار کار ندارند.
رضا در مورد تلاش برای پیدا کردن شغل با اشاره به اینکه تلاش او برای شغل مناسب به نتیجه ای نرسیده است، ابراز می کند: بارها شغل های مختلفی را تجربه کردم که به طور موقت و با شرایط نامناسب بود و در حال حاضر آموزش خصوصی رشته ریاضی را شروع کرده ام اما دوره ای است و شغل پایداری محسوب نمی شود.
دغدغه پیدا کردن کار پس از ۱۰ سال تحصیلات عالی دانشگاهی
رحمانی دانشجوی تخصصی است که می گوید بعد از ۱۰ سال درس خواندن در دانشگاه هنوز تضمینی برای شغل و بازار کار ندارم و باید نگران این موضوع باشم.
وی در گفت و گو با ایلنا ادامه می دهد: گرفتن تخصص در دانشگاه های دولتی یک امتیاز محسوب می شود اما صرفا تا همین دوران دانشجویی است و برای بازار کار باید همانند دیگر جویندگان کار به دنبال آن بود.
به گفته رحمانی بازار کار نامناسب نه تنها برای افراد فاقد تحصیلات بلکه برای افرادی هم که تحصیلات عالی دارند دغدغه اصلی است.
پذیرش زیاد دانشجو و پدیده بیکاران تحصیل کرده
اما بیکاری قشر تحصیل کرده در جامعه ایرانی و ریشه های آن موضوعی است که کرامت اله راسخ، جامعه شناس و عضو هیأت علمی دانشگاه در این رابطه می گوید: بیکاری جوانان تحصیلکرده یا بهتر بگوییم جوانان با مدرک، پدیده مخصوص جامعه ایران نیست بلکه در تقریباً تمام جوامع در حال توسعه مشاهده می شود و علت آن رشد ناموزون اقتصادی است به این معنا که بخش‌های مختلف اقتصاد غیر متوازن رشد می‌کند.
وی در گفت و گو با ایلنا می افزاید: برای نمونه وزارت علوم تعداد بسیار زیادی دانشجو می گیرد در حالی که بخش صنعت و تولیدات اقتصادی نمی تواند این نیروهای جوان و متخصص را جذب کند، این موضوعی است که تقریبا تمام کشورهای در حال توسعه دنیا به خصوص در منطقه خاورمیانه با آن روبرو هستند.
به گفته راسخ دومین علت سیاست وزارت علوم در افزایش تعداد دانشجویان است که به هر قیمتی بدون هیچ گونه محاسبه‌ای به نهادهای مختلف و افراد خصوصی برای تاسیس مراکز آموزش عالی مجوز داده اند که ارتباط چندانی با نیازهای جامعه به نیروی متخصص ندارد.
این جامعه شناس دلیل دیگر را سیاست اقتصادی دولت مبنی بر واگذاری طرح تامین هزینه های آموزشی به مراکز آموزشی می داند که این مراکز تامین این نیازها را از طریق شهریه انجام می دهند که از دانشگاه‌های غیرانتفاعی گرفته تا موارد دیگر مؤسسات و دانشگاه آزاد نمونه بارز این نوع مؤسسات هستند به این صورت که تمام هزینه ها را از شهریه دانشجو تامین می کنند و برای اینکه بتوانند پاسخگوی نیازهایشان باشند بدون هیچ چارچوب و قاعده‌ای دانشجو جذب می‌کنند .
راسخ دلیل سوم را عدم ارتباط بین صنایع به طور کلی بخش تولیدی و صنعتی اقتصاد با نیروهای متخصص می داند و می افزاید: در کشورهای توسعه یافته می‌بینیم که ارتباط ارگانیک بین نیاز صنایع است و میزان متخصصانی که در مراکز آموزش عالی تربیت می‌شوند بیشتر است.
افراد با امید جذب در دستگاه های دولتی به دانشگاه می روند
وی ادامه می دهد: موضوع دیگر روحیه مرسوم در کشورهای در حال توسعه و به خصوص کشورهای نفتی است که جوانان عموماً به دانشگاه می روند با این انتظار که فارغ التحصیل شوند و کارمند دولت شوند و تصور دیگری در طول تحصیل برای اشتغال خودشان ندارند.
به گفته راسخ در نظام آموزشی هم با این شکل تفکر سازماندهی شده است یعنی دانشجویان در دانشگاه کمتر مهارت کسب می کنند و بیشتر اطلاعات ارائه شده در دانشگاه ها عمومی است که برای نیاز کارمندان بخش اداری دستگاه دولتی است.
این جامعه شناس معتقد است که علت همه گرفتاری ها چه در قشر تحصیل کرده و چه تحصیل نکرده وضعیت اقتصادی است به این معنا که اقتصاد کار نمی کند و در یک کلام یعنی تحولات اقتصادی هم در چشم انداز نیست.
آمار بیکاری تحصیلکردگان فارس بالاتر از میانگین کشوری
رئیس مجمع نمایندگان فارس هم با بیان اینکه متاسفانه آمار بیکاری در میان قشر تحصیلکرده در استان فارس بالاتر از میانگین کشوری است، گفت: متاسفانه وضعیت اشتغال در استان فارس مناسب نیست این در حالی است که هر فردی آمار اشتغال را مناسب و بدون مشکل عنوان کرده در حال اشتباه است.
علیرضا پاک فطرت در گفت و گو با ایلنا با اشاره به اینکه در شرایط فعلی نیاز است تا اعتبارات به بخش کار و اشتغالزایی اختصاص داده شود، افزود: در حال حاضر بانک ها باید توجه بیشتری به موضوع اشتغال داشته باشند.
به گزارش ایلنا اشتغال و بیکاری از جمله موضوع‌های اساسی اقتصاد هر کشوری است که در طول سالها روند افزایشی پیدا کرده است و حالا جمعیت زیادی از نیروی کار در انتظار پیدا کردن شغل هستند.                           ",https://www.asriran.com/003VHw
835259,۱۴۰۱/۰۱/۲۷,اقتصادی,ممنوعیت تردد تاکسی‌های کاربراتوری از امسال در تهران,از مالکان تاکسی های کاربراتوری می خواهیم که هر چه سریعتر نسبت به نوسازی تاکسی خود اقدام کنند تا در سال ۱۴۰۱ متحمل خسارت نشوند.,"معاون فنی و بهره‌برداری سازمان تاکسیرانی شهر تهران از ممنوعیت تردد تاکسی‌های کاربراتوری براساس قانون هوای پاک خبر داد.
سید علی محتشمی پور در گفت‌وگو با ایسنا، در مورد ممنوعیت تردد تاکسی های کاربراتوری از ابتدای سال ۱۴۰۱ گفت: بر اساس آیین نامه ماده ۸ قانون هوای پاک که شرایط و ملاک فرسودگی در آن قید شده است، از ابتدای سال ۱۴۰۱ برابر الزامات قانونی از تردد هر گونه تاکسی کاربراتوری در سطح کلان شهرها از جمله تهران ممانعت به عمل می آید.
وی با بیان اینکه بر این اساس مالکان تاکسی هایی که سامانه سوخت آنها کاربراتوری است بایستی نسبت به انجام نوسازی تاکسی‌شان اقدام کنند، افزود: تاکسیرانان آگاهی داشته باشند که دیگر ملاک فرسودگی نوع و سن تاکسی نیست و اساسا تاکسی‌های کاربراتوری و همچنین تاکسی‌هایی که در ۲ نوبت مستمر در آزمون معاینه فنی خودروها موفق به اخذ گواهی و تاییدیه نشوند، فرسوده محسوب شده و می‌بایست نسبت به نوسازی و یا اسقاط آن اقدام کنند.
محتشمی پور با تاکید بر اینکه پلیس راهور مکلف به هدایت این خودروها به پارکینگ خواهد بود، اظهار کرد: از مالکان تاکسی های کاربراتوری می خواهیم که هر چه سریعتر نسبت به نوسازی تاکسی خود اقدام کنند تا در سال ۱۴۰۱ متحمل خسارت نشوند.
وی در مورد شرایط فرسودگی گفت: بر این اساس اگر خودروهای گاز سوز بنزینی و هیبریدی به طور مستمر دو بار از تست‌های معاینه فنی رد شوند، فارغ از این که سن آنها چقدر است فرسوده محسوب می شوند.                           ",https://www.asriran.com/003VHv
835257,۱۴۰۱/۰۱/۲۷,اقتصادی,چگونه کالای قاچاق را تشخیص دهیم؟,به گفته این مقام مسئول لوازم خانگی، دخانیات، موبایل و تبلت و لوازم یدکی مشمول اجرای طرح کد رهگیری شده‌اند.,"مدیر کل دفتر خدمات عمومی وزارت صنعت، معدن و تجارت (صمت) گفت: مردم برای تشخیص کالای قاچاق می‌توانند #۷۷۷۷*۴* را شماره گیری و بعد در بخش استعلام کالا، شناسه را وارد کنند تا مشخص شود کالا قاچاق است یا خیر. راه دوم هم استفاده از اپلیکیشن سامانه جامع تجارت است.
حمید محله‌ای در گفت‌وگو با ایسنا، تاکید کرد که امکان تکرار کد رهگیری بر همه کالا ها وجود ندارد و با اشاره به اجرای جمع آوری باتری و کمک فنر قاچاق و تقلبی از ۱۵ فروردین، اظهار کرد: احتمالاً تا یک ماه آینده طرح مقابله با کالای قاچاق در سطح عرضه برای لوازم خانگی، محصولات آرایشی و بهداشتی و برخی محصولات دیگر هم اجرا خواهد شد. احتمالاً ماهانه کالاهایی به شبکه نظارتی اضافه خواهد شد.
سرعت اجرای طرح شناسه کالا بیشتر شد
وی با بیان اینکه طرح شناسه کالا برای مقابله با قاچاق فرق خاصی نکرده و فقط عمق و سرعت اجرای آن بیشتر شده، اظهار کرد: قانون مبارزه با قاچاق و سامانه‌ها در مورد شناسه کالا به چهار مقوله شامل کالا که راه شناسایی آن شناسه است، مکانهای تجاری یا انبارها که با کدپستی مشخص می‌شود، فعالان تجاری که با کد ملی شناسایی می‌شوند و نوع فعالیت که با کد آیسیک مشخص می‌شود، می‌پردازد. این چهار مقوله در کنار هم باعث ایجاد شفافیت در زنجیره تامین می‌شوند.
به گفته وی در صورت شناسایی همزمان چهار مقوله یاد شده، کارایی بالاتر است، اما شناسه کالا بین آنها یک کار زیرساختی و پایه‌ای است که کل زنجیره تامین را به هم ارتباط می‌دهد. بنابراین نمی‌توان گفت با شناسه کالای جلوی قاچاق گرفته می‌شود، بلکه فقط یکی از ارکان مقابله با قاچاق شناسایی کالا است. اما اگر شناسه کالا و کد رهگیری فراهم باشد، اما مشخص نباشد چه کسی کالا را وارد کرده یا فروخته یا کجا نگهداری می‌شود، باز هم توفیقی حاصل نمی‌شود.
محله‌ای با بیان اینکه در تبصره ۳ آیین نامه ماده ۱۳ گروه‌های کالایی که باید شناسه دار شوند مشخص شده، گفت: البته کمی از این آیین نامه عقب هستیم. در حال حاضر حدود ۶۵۰ هزار شناسه صادر شده که هدف بیشتر کالاهای مهم از جمله لوازم خانگی، لاستیک، قطعات یدکی و غیره بوده است. به عبارت دقیق‌تر هدف گذاری اول کالاهایی بوده که موضوع قاچاق هستند و بعد کالاهای اساسی و کالاهای پرحجم به لحاظ واردات و تولید بوده است.
وی با بیان اینکه یکی از کالاهای دیگری که باید بیشتر روی آن کار شود، پوشاک است، تصریح کرد: قبلا تمام پوشاک وارداتی شناسه دار شدند، اما بعد از مدتی واردات پوشاک ممنوع شد و این کار نمود پیدا نکرد.
تفاوت شناسه کالا با کد رهگیری
این مقام مسئول درباره کدرهگیری نیز گفت: شناسه کالا برای یک قلم کالا صادر می‌شود. بعد از صدور شناسه برای یک کالا، تولید کننده و وارد کننده می‌تواند در سامانه شناسه کالا برای برند خود شناسه مختص بگیرد. در مواردی نیاز داریم برای کالاها شمارنده هم تعیین کنیم که همان کد رهگیری است. این کد برای اقلامی مثل دستمال کاغذی و شیرینی و شکلات که تعداد و انواع زیادی دارند استفاده نمی‌شود، اما رهگیری در این کالاها به روش دیگر استفاده می‌شود.
به گفته وی کد رهگیری برای کالاهای بادوام و سرمایه‌ای مثل خودرو، قطعات یدکی و غیره که به لحاظ ایمنی اهمیت دارند، قیمت آنها بالا است و موضوع قاچاق هستند، استفاده شده است. البته کد رهگیری برای سیگار و سخت افزار موبایل هم استفاده شده است. استفاده از کد رهگیری برای قطعات یدکی هم اخیراً با کمک فنر و باتری شروع شده است.
مدیر کل دفتر خدمات عمومی وزارت صمت اعلام کرد که کد رهگیری اخیراً برای ۵۳ قلم کالای دیگر در گروه لوازم یدکی مصوب و ابلاغ شده و تولیدکنندگان و واردکنندگان سه ماه فرصت دارند خودشان را با این سیستم هماهنگ کنند.
شناسه و کد رهگیری برای کدام کالاها اجباری است؟
وی با بیان اینکه شناسه کالا برای اکثر کالاها اجباری خواهد شد، اظهار کرد: اما آنچه تاکنون ابلاغ شده برای همه کالاها نیست. در اصل تاکنون محصولات معدنی، مواد شیمیایی، کل زنجیره فولاد، محصولات پتروشیمی، تلفن همراه، قطعات خودرو، ام دی اف، نخ، الیاف و منسوجات، سه گروه لوازم خانگی، محصولات سلولزی، پارچه، برخی مصالح ساختمانی، ماکارونی، شکر، قند، روغن خام و نباتی، کره نباتی، شیر خشک، کره حیوانی، لاستیک، چای، حبوبات، گوشت مرغ، گوشت قرمز، پودر لباسشویی، لوازم آرایشی و بهداشتی و روغن موتور مشمول ثبت شناسه کالا شده‌اند.
همچنین به گفته این مقام مسئول لوازم خانگی، دخانیات، موبایل و تبلت و لوازم یدکی مشمول اجرای طرح کد رهگیری شده‌اند.
رهگیری برخی کالاها بدون کد رهگیری
محله‌ای با بیان اینکه تولیدکنندگان هم از سیستم رهگیری کالای تولیدی خود استقبال و آن را مطالبه می‌کنند، اظهار کرد: رهگیری ۳۸ گروه کالایی که کد رهگیری ندارند نیز در حال انجام است. این رهگیری با استفاده از اسناد خرید و فروش در سامانه جامع تجارت انجام می‌شود. بر این اساس وقتی کالایی دپو می‌شود می‌توان از روی اسناد فهمید که یا اسناد لازم ثبت نشده یا احتکار شده است. حتی اگر کالا به افراد غیرمرتبط فروخته شده باشد مشخص می‌شود. در این راستا شاخص شفافیت هم بر اساس میزان خرید به فروش محاسبه می‌شود. افرادی که شاخص شفافیت پایین داشته باشند نمی‌توانند کالای جدید بخرند که روش کارسازی بود.
به گفته وی تفاوت کد رهگیری با روش رهگیری اسناد تجاری این است که تاریخ تولید هم مشخص است و به صورت فیزیکی روی کالا درج می‌شود. بنابر کد رهگیری امکانات بیشتری دارد و استفاده از آن راحت تر است، به طوری که برای مثال می‌توان پیگیری کرد چرا روی کالایی که شش ماه گذشته تولید شده قیمت جدید ثبت شده است.
شناسه کالا چیست؟
آئین‌نامه اجرایی شناسه‌های کالا و رهگیری کالا موضوع ماده (۱۳) قانون مبارزه با قاچاق کالا و ارز اواخر شهریور ماه ۱۳۹۵ از سوی اسحاق جهانگیری، معاون وقت رئیس‌جمهوری، برای اجرا ابلاغ شد. ماده ۲۰ این آئین‌نامه مسئولیت اجرای آن‌را به وزارت صنعت، معدن و تجارت محول کرده و طبق ماده ۱۲ آن وزارت صنعت، معدن و تجارت (صمت) موظف است ""امکان ثبت شناسه رهگیری و دریافت گواهی الکترونیکی را در سامانه جامع تجارت فراهم کند و یکتا بودن شناسه‌های رهگیری را در سطح تمامی کالاهای مشمول، تضمین کند"".
سال گذشته مدیرکل دفتر صنایع برق، فلزی و لوازم خانگی وزارت صمت گفته بود که شناسه کالا یک شناسه کلی برای کالا است و کد رهگیری، بارکدی است که مشخص می‌کند کالا در کدام کارخانه، چه روز و ساعتی و چگونه تولید شده است. درباره کالاهای وارداتی نیز شناسه کالا مبدا آن را مشخص می‌کند و می‌تواند تا حد زیادی جلوی کالای قاچاق را بگیرد؛ اما به نظر می‌رسد در بعضی بخش‌ها از جمله لوازم خانگی به اندازه کافی اثربخش نبوده و برخی کارشناسان معتقدند حلقه مفقوده مبارزه با کالای قاچاق نظارت در سطح عرضه است.                           ",https://www.asriran.com/003VHt
835256,۱۴۰۱/۰۱/۲۷,اجتماعی ,کرمان قرمز شد,علاوه بر این شهرستان‌های راور، زرند، کوهبنان، رابر، سیرجان، ارزوئیه و منوجان نیز در دسته شهرستان‌های قرمز قرار دارند.,"دانشگاه علوم پزشکی کرمان، رنگ‌بندی شهرستان‌های استان کرمان از ۲۷ فروردین‌ماه ۱۴۰۱ را اعلام کرد.
به گزارش ایسنا طبق اطلاعیه دانشگاه علوم پزشکی کرمان، شهرستان‌ کرمان به شهرستان‌های قرمز کرونایی پیوسته است.
علاوه بر این شهرستان‌های راور، زرند، کوهبنان، رابر، سیرجان، ارزوئیه و منوجان نیز در دسته شهرستان‌های قرمز قرار دارند.
همچنین شهرستان‌های رفسنجان، بم، جیرفت، بافت و قلعه‌گنج نارنجی بوده و انار، شهربابک، بردسیر، فهرج، ریگان، عنبرآباد، رودبار، کهنوج و فاریاب جزء شهرستان‌های زرد هستند.
در این اطلاعیه بر تزریق واکسن، زدن ماسک و فاصله‌گذاری اجتماعی تأکید شده است.
                           ",https://www.asriran.com/003VHs
835255,۱۴۰۱/۰۱/۲۷,اجتماعی ,آموزش‌وپرورش: ۹۰ درصد دانش‌آموزان در مدارس حضور دارند,علت غیبت گروهی دیگری از دانش‌آموزان نیز این است که خانواده‌ها به دلیل نگرانی که دارند اجازه حضور نمی‌دهند.,"معاون وزیر آموزش‌وپرورش اعلام کرد که آمار تجمیعی از کل مدارس کشور مبین آن است که حدود۹۰ درصد دانش‌آموزان و بالغ بر ۹۸ درصد همکاران در مدارس حضور دارند.
احمد محمودزاده در گفت‌وگو با ایسنا، درباره آخرین وضعیت رعایت پروتکل‌های بهداشتی و میزان حضور دانش‌آموزان در مدارس به‌ویژه مدارس غیردولتی اظهار کرد: بازدیدهای میدانی از مدارس غیردولتی به طور مرتب در حال انجام و الزام بر آموزش حضوری است.
وی افزود: از ۱۴ فروردین به این سو، میزان حضور دانش‌آموزان روزبه‌روز افزایش یافته است.
سرپرست سازمان مدارس و مراکز غیردولتی وزارت آموزش و پرورش با اعلام اینکه بر اساس آخرین آمار تجمیعی از کل مدارس کشور، حدود۹۰ درصد دانش‌آموزان و بالغ بر ۹۸ درصد همکاران در مدارس حضور دارند گفت: بخشی از این افراد به علت بیماری‌های زمینه‌ای و بخشی به علت کرونا و طی دوره نقاهت کرونا در مدرسه حضور ندارند که حدود شش تا هفت درصد غایبان را در برمی‌گیرد.
محمودزاده افزود: علت غیبت گروهی دیگری از دانش‌آموزان نیز این است که خانواده‌ها به دلیل نگرانی که دارند اجازه حضور نمی‌دهند. ما توصیه اکید می‌کنیم این خانواده‌ها فرزندانشان را به مدرسه بفرستند، شرایط لازم از سوی وزارت آموزش‌وپرورش مهیا شده و واکسیناسیون تا حدود خوبی در سطح کشور و همچنین مدارس انجام و ایمنی جمعی حاصل شده است.
وی ادامه داد: فرصت کمی هم تا پایان سال تحصیلی باقی مانده است و ما در صددیم بخشی از آسیب‌های ناشی از کرونا بر دانش‌آموزان را جبران کرده و برای سال تحصیلی آینده آماده شویم. در دوران کرونا آسیب‌های جدی رخ داد که از جمله آنها می‌توان به فقر یادگیری، کاهش پوشش تحصیلی، افزایش نابرابری آموزشی و مشکلات جدی روحی، روانی و اجتماعی و دوری از گروه همسالان اشاره کرد.                           ",https://www.asriran.com/003VHr
835254,۱۴۰۱/۰۱/۲۷,بین الملل,عذرخواهی متهم حملات انتحاری پاریس از خانواده قربانیان: مرا ببخشید,متهم در این سه روز گفت که قرار بود خود را در یک رستوران در منطقه هجدهم پاریس منفجر کند اما با دیدن جوانانی که شبیه او بودند و خوشگذرانی می‌کردند، در آن محل از انفجار خود منصرف شد.,"صلاح عبدالسلام، تنها بازمانده گروه متهم به حمله انتحاری ۲۰۱۵ در پاریس و سن‌-دنی که ۱۳۰ نفر کشته شدند، روز جمعه در آخرین جلسه رسیدگی به اتهاماتش در حالی که می گریست، از خانواده های قربانیان عذرخواهی کرد.
به گزارش یورو نیوز، این مرد ۳۲ ساله فرانسوی گفت: «می‌خواهم به همه قربانیان تسلیت بگویم و عذرخواهی کنم. می‌دانم که نفرت باقی است (...) امروز از شما می‌خواهم که در حد اعتدال از من متنفر باشید.»
وی تاکید کرد که «از شما می‌خواهم که مرا ببخشید.»
آخرین دوره جلسه بررسی اتهامات عبدالسلام از روز چهارشنبه آغاز شد و عصر جمعه به پایان رسید.
متهم در این سه روز گفت که قرار بود خود را در یک رستوران در منطقه هجدهم پاریس منفجر کند اما با دیدن جوانانی که شبیه او بودند و خوشگذرانی می‌کردند، در آن محل از انفجار خود منصرف شد.
مو اولیویا رونن، یکی از وکلای صلاح عبدالسلام از او پرسید که آیا از اینکه «شجاعت تمام کردن این کار را نداشتی پشیمان نیستی؟» عبدالسلام پاسخ داد: «من پشیمان نیستم. من این مردم را نکشتم و نمردم.»
وی زمانی که درباره رنج مادرش سخن می‌گفت به گریه افتاد.
وی ادامه داد: «امروز می‌خواهم بگویم که این داستان ۱۳ نوامبر با خون قربانیان نوشته شده است. این داستان آن‌ها است و من بخشی از آن بودم. آن‌ها به من و من با آن‌ها مرتبط هستم.»
او همچنین از سه متهمی که پس از حملات به او در فرار کمک کرده‌اند خواست که او را ببخشند.
وی افزود: «نمی‌خواستم آن‌ها را به این ماجرا بکشانم.»
یکی از آن‌ها که به نظر آزاد بود سپس با چشمانی اشکبار اتاق را ترک کرد.
عبدالسلام روز چهارشنبه گذشته برای نخستین بار ماجرای بعد از ظهر ۱۳ نوامبر هفت سال پیش را به تفصیل شرح داد و مدعی شد از منفجر کردن خود در پاریس به خاطر «انسانیت»، «منصرف» شده است.
وی آخرین بار با توجه به داشتن «حق سکوت»، از پاسخگویی به سوالات خودداری کرده بود اما روز چهارشنبه به ژان لوئیس پریس، رئیس دادگاه ویژه در پاریس گفت: «احساس نمی‌کردم به حرف‌هایم گوش داده شود.»
وی در دادگاه اعلام کرد: «عقب‌نشینی می‌کنم. می‌خواهم توضیح دهم، زیرا این آخرین بار است که فرصت انجام این کار را دارم.»
عبدالسلام در این جلسه دادگاه درباره «ماموریت» و «هدفی» که در ۱۳ نوامبر ۲۰۱۵ برای او تعیین شده بود سخن گفت.
وی در توضیح آن شب گفت: «من رفتم به یک کافه در منطقه هجدهم پاریس، یک نوشیدنی سفارش دادم. به اطرافیانم نگاه کردم و به خودم گفتم، نه! من نیستم.» ،من مردم را دیدم که می‌خندیدند، شادی می کردند و فهمیدم که قرار نیست این کار را انجام دهم.»
آنطور که خودش می‌گوید، پس از «انصراف»، او سوار خودرویی شد که با آن سه بمب‌گذار انتحاری را به استادو فرانس منتقل کرده بود اما خودرو خراب شد.
وی اضافه کرد که در خیابان‌های پاریس پرسه می‌زد و همه را صدا می‌کرد. او در یکی از حومه‌های پاریس یعنی مون روژ «از شر کمربند انتحاری» خلاص می‌شود و به سمت یک محله دیگر یعنی شتیون که دو دوست بلژیکی‌اش آنجا بودند می‌رود.
صلاح عبدالسلام مدعی است که او تنها «در آخرین لحظه» یعنی در ۱۱ نوامبر ۲۰۱۵ به طرح حملات پاریس پیوست و از جزییات آن اطلاعی نداشت و فقط می‌دانست که باید منفجر شود.
وی طرح این موضوع با وی را «یک شوک» توصیف کرد و گفت که اگر قبول نمی‌کرد باید به سوریه می‌رفت: «در نهایت قبول کردم.»
رئیس دادگاه سعی کرد تا اطلاعات بیشتری کسب کند اما عبدالسلام گفت: «من فقط می‌دانستم که قرار است چه کاری انجام دهم. برادرم [ابراهیم عبدالسلام که یکی از انتحاری‌ها بود] کمربند [خشاب] کلاشنیکف داشت. می‌دانستم قرار است شلیک کند، می‌دانستم قرار است خودش را منفجر کند اما اهداف را نمی‌دانستم.»
رئیس دادگاه به او یادآور شد که به چند تن از بستگانش گفته بود که ماموریتش شکست خورد چون کمربندش کار نکرده بود.
او در توضیح این موضوع گفت: «این دروغی بود که نتوانستم از شر آن خلاص شوم بنابراین آن را به عنوان واقعیت در نظر گرفتم.»
دادگاه به او یادآور شده که به یکی دیگر از دوستانش گفته بود از گفتن حقیقت «شرمنده» است. اما صلاح عبدالسلام در این باره گفت: «من به‌خاطر انسانیت منصرف شدم، نه از ترس.»
محمد عبرینی، دوست دوران کودکی عبدالسلام گفته بود اشکال در کمربند انتحاری «نسخه هالیوودی» داستان بود: «او جرات انجام این کار را نداشت. فقط همین.»                           ",https://www.asriran.com/003VHq
835253,۱۴۰۱/۰۱/۲۷,بین الملل,اس-۴۰۰ روسیه به هند رسید,همچنین خبرگزاری محلی آسیا نیوز اینترنشنال (ANI) گزارش داد که این کشور شبیه‌سازها و سایر تجهیزات مربوط به این سامانه موشکی را از مسکو دریافت کرده است.,"منابع هندی اعلام کرد که روسیه تحویل سامانه های دفاعی دوربرد اس-۴۰۰ به دهلی نو را آغاز کرده است.
به گزارش ایرنا از خبرگزاری آناتولی، رسانه های محلی هند گزارش دادند که در بحبوحه جنگ جاری روسیه و اوکراین، هند محموله جدید تجهیزات دفاعی برای اسکادران آموزشی سامانه دفاع موشکی پیشرفته زمین به هوای اس-۴۰۰ ساخت روسیه را دریافت کرده است.
همچنین خبرگزاری محلی آسیا نیوز اینترنشنال (ANI) گزارش داد که این کشور شبیه‌سازها و سایر تجهیزات مربوط به این سامانه موشکی را از مسکو دریافت کرده است.
در این گزارش آمده است که با وجود جنگ در اوکراین، ""تامینات دفاعی از مسکو ادامه دارد."" آخرین محموله دفاعی از روسیه همچنین شامل ""موتورهای هواپیماهای جنگنده اورهال شده و قطعات یدکی ناوگان هواپیما"" بود.
این آژانس به نقل از منابع دفاعی گفت: «این محموله شامل موشک یا پرتابگر نمی‌شود» و افزود که نیز بخش‌های نهایی سامانه اس-۴۰۰ را از روسیه دریافت کرد که اولین اسکادران آن «عملیاتی برای مراقبت از تهدیدات» کشورهای همسایه بود.
بنا به گزارش آناتولی، هند، متحد دیرینه روسیه، در سال های اخیر به واشنگتن نزدیک‌تر شده است. از زمانی که روسیه در بهمن ماه جنگ علیه اوکراین را آغاز کرد، هند خواستار راه حلی مسالمت آمیز شد اما از انتقاد آشکار از مسکو خودداری کرد.تهدیدها و تحریم های آمریکا
در سال ۲۰۱۸، هند و روسیه قراردادی به ارزش ۵.۵ میلیارد دلار برای سامانه اس-۴۰۰ امضا کردند که هند را در معرض خطر تحریم های آمریکا قرار داد.
ایالات متحده مدتهاست تلاش می کند کشورهای مختلف را از خرید تجهیزات نظامی از روسیه منصرف کند و آنها را با اقدامات تنبیهی تحت قانون مقابله با دشمنان آمریکا از طریق تحریم ها موسوم به کاتسا تهدید کرده است.
علیرغم هشدارهای واشنگتن، دهلی نو با این استدلال که ارتباط استراتژیکی با روسیه و ایالات متحده دارد، خریدهای نظامی اش از روسیه را ادامه می دهد.
ترکیه، کشور دیگری که خریدهای اس-۴۰۰ خود را از روسیه پیش برده است، تهدید تحریم های آمریکا را رد کرده و گفته است که این موشک ها موضوع امنیت ملی است.
به گزارش رسانه ها، جیمز اوبراین، هماهنگ کننده سیاست تحریم جو بایدن، رئیس جمهور آمریکا، هفته گذشته به قانونگذاران در مجلس نمایندگان گفت که ایالات متحده مایل نیست هند سامانه اس-۴۰۰ را از روسیه خریداری کند.
وی همچنین گفت که واشنگتن باید شرایط ژئواستراتژیک خاصی را در پاسخ به تقاضای فزاینده بایدن برای معافیت هند از کاتسا در نظر بگیرد.                           ",https://www.asriran.com/003VHp
834955,۱۴۰۱/۰۱/۲۷,سلامت,نوشیدنی اثرگذار بر آکنه؛ کاملا طبیعی به همراه فرمول تهیه(+عکس),برخی از رایج ترین محرک های آکنه در رژیم غذایی و سبک زندگی عبارتند از: تغذیه نامطلوب، استرس و عدم تعادل هورمونی.,"عصر ایران - وقتی صحبت از آکنه به میان می‌ آید، شواهد زیادی وجود دارد که نشان می‌ دهد رژیم غذایی و سبک زندگی بیش از هر چیز دیگری روی پوست تاثیر می‌گذارند. این موضوع غالبا در تضاد کامل با باورهای رایج در مورد آکنه است.
چه چیزی باعث آکنه می شود؟

در حالی که تعداد کمی از افراد صرف نظر از تغذیه خود دارای پوستی بی عیب و نقص به صورت ژنتیکی هستند(رنگ بنفش سمت چپ در تصویر) و شمار محدودی نیز از آکنه های ژنتیکی رنج می برند(رنگ بنفش سمت راست)، هر دوی این گروه ها درصد اندکی را به خود اختصاص می دهند. همانطور که در تصویر فوق مشخص است، در خصوص اکثر مردم رژیم غذایی و سبک زندگی نقش مهمی در تعیین احتمال بروز آکنه بازی می‌کنند(رنگ صورتی در مرکز تصویر).
برخی از رایج ترین محرک های آکنه در رژیم غذایی و سبک زندگی عبارتند از تغذیه نامطلوب (هم کمبود مواد مغذی و هم خوردن غذاهای نامناسب)، استرس و عدم تعادل هورمونی (که اینها نیز تا حدی تحت تأثیر رژیم غذایی و انتخاب سبک زندگی قرار دارند).
در ادامه نگاهی به مواد طبیعی اثرگذار بر آکنه و همچنین یک اسموتی(نوشیدنی) ساده موثر بر آن را معرفی می کنیم:
مواد طبیعی قاتل آکنه
- سبزیجات: شامل اسفناج، کلم پیچ، کاهو، کلم سبز
- میوه: سیب، آووکادو، موز، همه انواع توت ها، خربزه، گیلاس، کیوی، لیمو، انبه، هلو، آناناس، هندوانه
- مایعات: آب، آب نارگیل، شیر گیاهی، آب میوه تازه، چای سبز دم کرده
اسفناج طعمی خنثی دارد و بنابراین بهترین برگ سبز برای تهیه اسموتی است. کلم پیچ و کاهو طعم بیشتری دارند و از این رو بهتر است از آنها در اسموتی هایی استفاده شود که حاوی میوه های طبیعی شیرین زیادی هستند (مانند موز و انبه).
خوراکی های ذکر شده تنها تعدادی از ساده ترین موادی هستند که می توان آنها را در اسموتی های ضد آکنه ترکیب کرد. 
نکته: مراقب شیر سویا (حتی به شکل ارگانیک) باشید. این ترکیب در مورد شماری از بانوان می تواند منجر به تشدید عدم تعادل هورمونی شود که خود از علل تاثیرگذار آکنه به شمار می رود.
اسموتی انفجاری برای کاهش آکنه

مواد تشکیل دهنده اسموتی انفجاری به کاهش قرمزی و التهاب مرتبط با جوش کمک می کنند.
انواع میوه های مذکور مانند توت فرنگی: یک لیوان از این اسموتی حاوی تقریبا 300 درصد از مقدار توصیه شده روزانه ویتامین C است. ویتامین C با رادیکال های آزاد مبارزه، از تولید کلاژن حمایت و به پوستی شفاف و مقاوم در برابر چین و چروک کمک می کند.
زنجبیل: زنجبیل فواید ضد التهابی قوی دارد که می تواند به کاهش اندازه و قرمزی جوش کمک کند.
بذر کتان: کتان حاوی امگا 3 است که به واسطه فواید ضد التهابی آن به طور گسترده مورد توجه قرار گرفته است و می تواند به از بین بردن لک و کاهش قرمزی جوش یاری برساند.
دارچین: دارچین ترکیبی است که به تعادل قند خون کمک می کند. تحقیقات نشان می دهند که رژیم غذایی با شاخص قند خون بالا مانند رژیم غذایی پر از غذاهای تصفیه شده، نه تنها قند خون را افزایش می دهند، بلکه با بروز بیشتر آکنه نیز در ارتباط هستند.
زردچوبه: اگر بخواهیم زردچوبه را با تنها یک خصوصیت تعریف کنیم، قطعا باید به کاربرد مهم آن در مبارزه با التهاب اشاره کرد و همه اینها به لطف آنتی اکسیدان کورکومین است که بیشترین ترکیب مورد مطالعه در ساختار زردچوبه محسوب می شود.
زردچوبه تازه از منظر طعم بهترین کیفیت را دارد، اما اگر به آن دسترسی ندارید زردچوبه آسیاب شده نیز قابل استفاده خواهد بود. میزان زردچوبه ای که در اسموتی ضد آکنه مصرف می شود کاملا به جوانه های چشایی و تمایل شخصی فرد بستگی دارد. به طور کلی بهتر است که با مقدار کمی از این ترکیب شروع کنید.
مواد تشکیل دهنده اسموتی ضد آکنه
- 1 فنجان توت فرنگی منجمد، موز، کیوی و یا میوه دلخواه شما
- 2 قاشق چایخوری زنجبیل تازه
- 1 قاشق غذاخوری دانه کتان
- 1 فنجان آب
- نیمی از یک عدد لیمو ترش تازه
- یک چهارم قاشق چایخوری دارچین
- یک چهارم قاشق چایخوری زردچوبه به دلخواه
-  مقدار بسیار کمی عصاره وانیل به دلخواه
به منظور تهیه این اسموتی خوشمزه و بسیار آسان تنها کافیست تمام مواد را به مخلوط کن اضافه و با سرعت بالا به مدت حداقل 5 دقیقه تا زمان ایجاد یک اسموتی یکنواخت ترکیب کنید.                           ",https://www.asriran.com/003VD1
835252,۱۴۰۱/۰۱/۲۷,محیط زیست,کمدی حیوانات (4): بیا تا عکس یکدیگر بگیریم!,عکس: فوربس,دیدن این ویدئو را هم پیشنهاد می کینیم: حیوانات وحشتناکی که شاید از انقراضشان خوشحال باشید! (فیلم)                            ,https://www.asriran.com/003VHo
835251,۱۴۰۱/۰۱/۲۷,فرهنگی/هنری,شرکت‌کنندگان «خنداننده شو» و «عصر جدید» بیرون از برنامه چقدر دستمزد می‌گیرند؟ (+چهار استندآپ پربیننده),در گزارش امروز به صورت تلفنی، تلگرامی یا در دایرکت سراغ چند چهره کمدین، خواننده، شعبده باز و... رفتیم و به عنوان یک برند معروف از آن‌ها پرسیدیم که برای یک اجرای کوتاه در مراسم چقدر پول می‌گیرند؟,"شرکت‌کنندگان مسابقات «خنداننده شو» و «عصر جدید» برای اجراهای خارج از این 2 برنامه چقدر دستمزد می‌گیرند؟مصطفی میرجانیان در خراسان نوشت:
«ما آرزو داریم مردم را بخندانیم»، «آرزو داریم روی صحنه‌های بزرگ اجرا کنیم» و... این جملات شرکت کننده‌های مسابقات استعدادیابی تلویزیون را شاید یادتان بیاید. چهره‌هایی که ابتدا آدم‌هایی معمولی بودند و با حضور در مسابقات استعدادیابی پربیننده، طرفداران زیادی به دست آوردند و صفحه‌های اینستاگرامی‌شان از چند صد فالوئر به صدها هزار مخاطب رسید.
شاید برای شما هم سوال باشد شرکت کننده‌ها و قهرمان‌های مسابقات استعدادیابی که روزگاری آرزوی دیده شدن داشتند حالا برای شرکت در یک برنامه و مراسم چقدر پول می‌گیرند؟
در گزارش امروز به صورت تلفنی، تلگرامی یا در دایرکت سراغ چند چهره کمدین، خواننده، شعبده باز و... رفتیم و به عنوان یک برند معروف از آن‌ها پرسیدیم که برای یک اجرای کوتاه در مراسم چقدر پول می‌گیرند؟
از «خنداننده شو» تا «فوتبال 120»

همان روزی که رامبد جوان از شدت خنده، خودکار را پرتاب کرد و فریاد زد «اجازه بده نفس بکشیم»، می‌شد حدس زد ابوطالب حسینی به زودی یکی از برترین استندآپ‌کمدین‌های تلویزیون شناخته شود.
نایب قهرمان فصل دوم «خنداننده شو»، در ادامه در بخش فان برنامه «فوتبال 120» شبکه ورزش هم با شوخی‌ها و کنایه‌هایش درخشید و در آخرین فصل از «خنداننده شو» به عنوان مربی حضور داشت.
مدیر برنامه او از اولین شرط دعوت مراسم توسط ابوطالب حسینی می‌گوید: «لازم است که سالن مراسم به شکل آمفی تئاتری باشد، وگرنه این کمدین در سالن‌هایی مانند تالارها و سالن اجتماعات و... اجرا نمی‌کند.»
او هزینه اجرای ابوطالب حسینی را برای هر 20 دقیقه، 15 میلیون اعلام می‌کند.
شعبده‌بازی‌های میلیونی فینالیست «عصر جدید»

سعید فتحی روشن ،شعبده باز و منتالیست معروف سال‌های اخیر یکی از ۵ فینالیست «عصر جدید» است.
اجراهای او در زمان پخش فصل اول برنامه به قدری تعجب برانگیز بود که شایعات درباره قدرت‌ ماورایی‌اش در برخی صفحات زرد اینستاگرامی قوت گرفت.
او می‌گوید: «اجرای برنامه برای نهاد‌ها و سازمان‌ها 10 میلیون تومان هزینه دارد.» او البته هزینه طراحی یک شعبده بازی اختصاصی را حداقل 15 میلیون اعلام می‌کند که بسته به شرایط اجرا، مبلغ هم افزایش پیدا ‌می‌کند.
این شعبده باز همچنین می‌گوید به دلیل شلوغی برنامه‌هایش، لازم است از مدتی پیش زمان مراسم را با او هماهنگ کنیم.
شرایط خاص کمدین «عصر جدید»علی فریادی، دانشجوی رشته پزشکی از تبریز را حتما یادتان هست. او یکی از شرکت کننده‌های فصل دوم عصر جدید بود که بخش‌هایی از استندآپش درباره «مردم معمولی» و «خانواده‌های معمولی» وایرال شد.
مدیر برنامه این کمدین در گفت وگو با خبرنگار ما توضیح می دهد: «شرط اول اجرای علی فریادی این است که سالن مراسم، آمفی تئاتری باشد و صحنه استیج از نظر نور و صدا هم شرایط استانداردی داشته باشد.»
او ادامه می‌دهد: «هزینه اجراهای علی فریادی از 10 تا 20 میلیون تومان است و بستگی به این دارد که چند دقیقه اجرا بخواهید، بلیت فروشی داشته باشید یا نه و... مثلا برای 10 دقیقه اجرایی که فقط کارمندان خودتان در آن حاضر باشند 10 میلیون تومان می‌گیریم و این برای اجراهایی است که متن اختصاصی نخواهید.»
استندآپ، دقیقه ای 750 هزار تومان
امیرحسین قیاسی از شرکت کنندگان فصل دوم «خنداننده شو» بود و همان زمان اجراهایش اعلام کرد بیشتر شوخی‌ها و متن استندآپش را خودش می‌نویسد و در متن کمدین‌های دیگر هم، دستی در نوشتن دارد.
او که روزگاری بخش طنز برنامه «هفت» را اجرا می‌کرد، این روزها برنامه‌ای هفتگی در پلتفرم فیلیمو دارد. مدیر برنامه این کمدین هم هزینه اجرای او را دقیقا مشابه ابوطالب حسینی اعلام می‌کند. یعنی هر 20 دقیقه 15 میلیون تومان.
او اضافه می‌کند: «ما می‌توانیم 3-4 دقیقه شوخی اختصاصی برایتان بنویسیم و بقیه شوخی‌هایمان همان متن‌هایی است که در سازمان ‌های دیگر اجرا کردیم.»
اجراهای 8 میلیونی سهرابیِ دل‌ها
نیما سهرابی از اولین قسمت «خنداننده شو 3» که با وجود تعریف و تمجید داوران، به مرحله آرای مردمی رفت، به عنوان کمدین مظلوم و آرام و احساساتی «خندوانه» شناخته شد.
مدیر برنامه نیما سهرابی هم هزینه اجرای او را مانند محمدحسین توسلی برای هر 20 دقیقه 8 میلیون اعلام می‌کند، اما می‌گوید: «کمدین‌ها مثل آقای ریوندی، شومن نیستند و کار متفاوتی دارند. شومن ها تقلید صدا، موسیقی و... دارند و گاهی حتی تا یک ساعت هم می‌توانند روی صحنه باشند، اما کمدین‌ها بر مبنای متن کار می‌کنند و نمی‌توانند بیشتر از 20 دقیقه روی صحنه باشند.»
او ادامه می‌دهد: « روال کارمان این شکلی است که از 2 هفته قبل هماهنگ می‌کنیم و شرایط پرداختی‌مان هم به این شکل است که نصف مبلغ را پیش پرداخت می‌گیریم و روز قبل از مراسم هم باقی مانده را تسویه می‌کنیم.»
اجرای 8 میلیونی فینالیست «خنداننده شو 3»محمدحسین توسلی یکی از کمدین‌های فصل سوم مسابقه «خنداننده شو» بود که موفق شد با رای مردمی تا فینال این مسابقات راه پیدا کند. مدیر برنامه او هزینه اجرای یک برنامه 20 دقیقه‌ای را مبلغ 8 میلیون تومان اعلام می‌کند و می گوید: «این هزینه ها برای مراسم داخل تهران است. اگر بخواهید این چهره یزدی را به شهرستان‌ها دعوت کنید، 15 درصد به این مبلغ اضافه می‌شود. ضمن این‌که هزینه بلیت هواپیما و اسکان و... هم با دعوت کننده است.»حالا شما را دعوت می کنیم چند استندآپ کمدی ببینید:

 

 استندآپ امیرحسین قیاسی در خنداننده شو (فیلم) 


استندآپ محمد معتضدی در خنداننده شو (فیلم) استندآپ کمدی کربلایی زاده ""وقتی دیرمون میشه"" (فیلم) 
استندآپ وحید رحیمیان در خنداننده شو (فیلم)                            ",https://www.asriran.com/003VHn
835249,۱۴۰۱/۰۱/۲۷,اجتماعی ,"بحران اوکراین و چند پرسش ""فمنیستی""",تبعیضی که امروز در اوکراین اعمال می‌شود بر دو ستون استوار است: جنگ به قوای بدنی بالا نیاز دارد و  زنان در شرایط سخت جنگی آسیب‌پذیر‌تر از مردان‌اند.,"پیام غیاثی*
   همیشه یکی از بهترین بزنگاه‌ها برای محک زدن مکاتب فکری و همچنین داعیه‌داران نظم های نوین اجتماعی، ""شرایط واقعی و بحرانی"" است و عیار هر یک، اساسا در چنین کارزارهایی است که به خوبی روشن شده و صیقل می‌خورد. یا سربلند خارج   می‌شوند، یا آب‌دیده شده و عیوب خود را رفع می‌کنند و یا به کل فرو می‌ریزند.
  در وانفسای اتفاقات اوکراین دو خبر، از منظر مطالعات جنسیت، دوشادوش هم جلب توجه می‌کنند:
 خبر اول، عدم اجازه خروج مردان 18 تا 60 سال اوکراینی از کشور و خبر دوم، خروج بیش از 2 میلیون زن و بچه از اوکراین است؛ یک تبعیض جنسیتی تمام عیار: عدم اجازه خروج از منطقه جنگی با سنجۀ جنسیت.
  این تبعیض آشکار را چگونه می‌توان توضیح داد؟ اگر چنین تبعیضی به صورت قانونی نیز اعمال نمی‌شد آیا در عمل چیزی جز آنچه شاهدش هستیم رخ می‌داد؟ آیا اساسا هر تبعیضی که واحدهای اجتماعی بر اساس جنسیت (قانونا یا عرفا) اعمال می‌کنند، بالذاته نادرست است؟ آیا تعبیر ""نابرابری منطقی"" می تواند تعبیری معتبر باشد؟
  تبعیضی که امروز در اوکراین اعمال می‌شود، در یک صورت‌بندی عرفی، بر دست کم دو ستون اصلی استوار است: نخست:جنگ و شرایط جنگی اساسا وضعیتی است که به قوای بدنی بالا و با ثبات نیاز دارد و دومی: زنان در شرایط سخت جنگی بسیار آسیب پذیر تر از مردان‌اند.

   آیا این تبعیض و نابرابری (از منظر جنسیتی و نه آزادی فردی یا انقیاد فرد در واحدهای اجتماعی) قابل دفاع و برگرفتنی و یا غیر قابل دفاع و برناگرفتنی است؟ انواع گروه های فمنیستی چه مواجهه‌ای با این تبعیض دارند یا می توانند داشته باشند و نوع   مواجهه آنها چه تبعاتی در دیگر حوزه ها خواهد داشت؟ مراد فعالان این حوزه از برابری جنسیتی دقیقا چیست؟ برابری در چه؟ به طورکلی دست کم از دو دریچه می توان به این موضوع نزدیک شد. یکی زیست شناختی و دیگری جامعه شناختی. از ترکیب این دو نیز می توان به دست کم سه دسته پاسخ احتمالی برای سوالات بالا رسید که در ادامه به آنها می پردازیم.   پیش از ورود به بحث، با یک پیش درآمد آغاز می کنیم:
  ابتدا مختصرا برخی از تفاوت های مُسَلَّمِ زیست شناختی میان زنان و مردان را که به این بحث مربوط می شوند اجمالا مرور می کنیم. به طور متوسط میزان هورمون تستسترون در مردانِ بالغ 15 تا 18 برابر بیشتر از زنان بالغ است که خود منجر به رشد و توسعه بیشتر ماهیچه ها و استخوان ها می شود. به همین منوال، تعداد گلوبول های قرمز در مردان به طور متوسط 600 هزار در هر میکرولیتر بیشتر از زنان است. حجم ریه مردان نیز به طور متوسط بزرگ تر گزارش شده است. این داده های گزارش شده مستقل از نژاد، فرهنگ، جغرافیا، پیشرفت های فناورانه وتحولات اجتماعی بوده و اصطلاحا فراگیر و جهانی هستند.
  با این مقدمه، به سه دسته پاسخ احتمالیِ پیش گفته در بالا ورود می کنیم:
  دسته اول: تفاوت های زیست شناختیِ میان زنان و مردان، واقعی ولی به اشتباه در مناسبات اجتماعی منعکس‌اند.
  گروهی از فعالان اجتماعی، در عین حال که منکرِ تفاوت های زیست شناختی پیش گفته نیستند اما انعکاس و ترجمان آنها را در مناسبات و الگوهای رفتاریِ اجتماعی بر‌نمی‌تابند.
به عبارتی با یک رویکرد اراده گرایانه، مُتِصَرف و رو در رو با واقعیت‌های زیستی، معتقدند نه تنها می‌توان که باید نابرابری‌های زیستی را متناسب با شرایط جدید ""تصحیح"" و ""نقصان های"" طبیعت را با انواع تدابیرِ ""توان‌مندساز"" برای انسان مدرن جبران کرد. تدابیری که با یک باور و ایمان خارق العاده به توانِ جامعه در شکل دهیِ افراد، عموما از انواع مهندسی های اجتماعی با ابزار آموزش و سیاست گذاری های بالا به پایین عبور می‌کند.
  درک این گروه از فعالان اجتماعی از برابری، یک برابری نظیر به نظیر است. به عبارتی به جای برابری در حق انتخاب، برابری یک به یک در ویژگی‌ها، تمایلات، علایق، انتخاب ها و خروجی‌ها را دنبال می‌کنند و در یک رویکرد کاملا آمرانه و مداخله گرانه سودای تربیت انسانی به کل جدید در سر می پرورانند.
  نمود بیرونی چنین رویکردی در برخی از سیاست های برابری جنسیتی بویژه در کشورهای اسکاندیناوی قابل مشاهده است. سیاست توزیع یکسان زنان و مردان (50:50) در مشاغل و مَناصب.
  به عبارتی برابری جنسیتیِ مطلوب زمانی محقق شده است که زنان و مردان به تعداد برابر در مشاغل و مناصب مختلف توزیع شده باشند. در این نگاه هر گونه توزیع نابرابر (به لحاظ عددی) نشانه نوعی تبعیض و هر نوع تبعیضی نیز نه تنها زدودنی است که باید زدوده شود.
 
  به همین ترتیب، مدعیان این نگاه اگر در ادعاهای خود صادق باشند، لابد در فقره مشاغل و وظایف نظامی نیز معتقدند با آموزش و توانمندسازی زنان باید هدف گذاری 50:50 را دنبال و ارتش ها را به سمت تعداد برابر هر دو جنس سوق داد.
  به عبارتی آنچه در اوکراین مشاهده می کنیم، برناگرفتنی و مذموم است و با یک برنامه زمان بندی شده باید در شرایطی مشابه در آینده شاهد حضور برابر زنان و مردان در جبهه های جنگ باشیم و اگر در ادعاهای خود ناصادق باشند، در ارتباط با مشاغل و مناصبی که بالقوه نافع خواهند بود، پر سر و صدا و در ارتباط با مشاغل و موقعیت های نه چندان جذابی (مانند جنگ) که نافع نخواهند بود، سکوت اختیار خواهند کرد.
  دسته دوم: تفاوت های زیست شناختیِ میان زنان و مردان، غیر واقعی و به اشتباه در مناسبات اجتماعی منعکس اند.
  گروه دیگری از فعالان اجتماعی پا را از دسته اول فراتر گذاشته و معتقدند تفاوت های زیست شناختی میان زنان و مردان به کل و اساسا ناواقعیاتی هستند برساخته جامعه و نتیجه تلقیناتی اند که در روندهای جامعه پذیری اعمال می شوند پس اصالتی ندارند.
  به عبارتی انسان را برساخته ای تماما، و نه بخشی از آن، اجتماعی می‌دانند و همانند دسته اول، باور دارند نه تنها می توان که باید در راه زدودن تفاوت های زنان و مردان گام برداشت. در همین راستا، گمانه زنی در مورد نظر این فعالان در زمینه مشاغل و وظایف نظامی مانند دسته اول است.
  دسته سوم: تفاوت های زیست شناختیِ میان زنان و مردان، واقعی و طبیعتا در مناسبات اجتماعی منعکس‌اند.
  این گروه، برخلاف دسته اول و دوم، معتقدند تفاوت های پیش گفته میان زنان و مردان ریشه های ژرف و ستبر زیست شناختی داشته و در عین حال که بر تاثیر شرایط محیطی و تربیتی بر احوالات و تمایلات انسانی صحه می گذارند اما تصور این که می توان در تفاوت هایی از جنس تفاوت های پیش گفته در بالا با روندهای جامعه پذیری تغییری پایدار ایجاد کرد را نشان از یک فقر عمیقِ شناختی از زیست شناسی، تکامل و به طور کلی طبیعت می دانند. فقری از همان جنس فقر که انسانِ ""عصر روشنگری"" را نیز با توهمِ اشرافِ همه جانبه بر پیرامون، به مرور به دخالت های بی حد و حصر و بی مهابا در طبیعت واداشت و شد آنچه نباید می شد (فجایع زیست محیطی).
  فقری که نسبت به نظم های ظریفِ زیبایی شناختی که طی قرن ها پیرامون تفاوت های زیست شناختی زنان و مردان تنیده و بارور شده، کاملا نابیناست. فقری که گشاده دستانه تخریب می کند ولی در ساختن و بازآفرینی نظم های جدید زیبایی شناختی شدیدا تنگ دست است. فقری سهوی یا عمدی که در بحث پیش رو شاید بتوان وجوه عمیق روان شناختی برای آن قائل شد و ریشه های آن را در تجربیات ناگوارِ شخصی از تبعیض های نابجای خانوادگی یا اجتماعی ریشه یابی کرد.
  این دسته از فعالان، انسان را برآیندی از نیروهای محرکه زیستی و اجتماعی به صورت توأمان می دانند و بدون بزرگ نمایی بیش از حدِ ""روندهای جامعه پذیری""، وجوه عمیق و عیانِ زیست شناختیِ انسان را به رسمیت می شناسند و معتقدند فناوری ها و تحولات اجتماعی اساسا از بلاموضوع کردن نیروهای اصیل و بنیادین زیست شناختی، که به هزاران سال تکامل پشت گرم اند، عاجز اند. از همین رو بیش از آن که به دنبال مهندسی های اجتماعی از جنس دسته دوم و سوم باشند، رویکردی همدلانه و از سر صلح با طبیعت اختیار کرده و برابری در حق انتخاب، بهره مندی یکسان از فرصت های برابر برای زنان و مردان (و نه توزیع های برابر) و شایسته سالاری را پیگیری می کنند.
با علم به این که فرصت‌های برابر برای زنان و مردان ضرورتا منجر به انتخاب های یکسان و توزیع عددیِ برابر نخواهد شد. آنچنان که مطالعات منتشر شده در International Journal of Psychologyو Psychological Science نیز به خوبی نشان می‌دهند (رجوع به ""فرصت های برابر یا خروجی های برابر؟"" – شرق 3506).
   مختصرا، از نگاه دسته سوم، هر نابرابری در توزیع جنسیتی ضرورتا نشانه نوعی تبعیضِ ناروا نیست. زنان و مردان هر یک مجموعه‌ای از توانایی ها و البته ناتوانایی‌ها هستند و به تعبیری زنان و مردان در نابرابری‌های خود برابرند. انواع مناسبات و الگوهای اجتماعی نیز از این نابرابری‌ها متأثر هستند.
   زنان و مردان در بسیاری از علایق و توانایی ها با یکدیگر هم‌پوشانی و در مواردی از یکدیگر متمایزند. به همین نسبت، به‌ویژه در وظایف و مشاغلی که برخی ویژگی‌های متمایز کننده دو جنس آشکارا به چالش کشیده می‌شوند (مانند وظایف بدنی و نظامی) نیز در یک روال طبیعی و منطقی، زنان و مردان توانایی و تمایلی یکسان نداشته و نتیجتا توزیع‌شان نابرابر خواهد بود.
  یک نابرابری منطقی. یک توزیع جنسیتی نابرابر و منطقی. در این میان آنچه مهم است دفاع از حق انتخاب و فرصت‌های برابر است و نه توزیع و خروجی برابر.
  در همین راستا، وضعیت امروز اوکراین نیز وضعیتی به لحاظ جنسیتی نابرابر و در عین حال منطقی و تا حد زیادی گریزناپذیر است. نوعی نابرابری منطقی که ابزار مواجهه با آن، نه نزاع با طبیعت و اعزام زنان به جبهه های جنگ که متوقف یا رباتیزه کردن جنگ‌ها‌ست.
   تفاوت های زیست شناختی زنان و مردان محدود به موارد پیش گفته در بالا نبوده و به همین منوال، این نابرابریِ منطقی و توزیع نا متقارنِ جنسیتی می‌تواند محمل های متعدد دیگری در اجتماع بیابد که به شکلی مشابه، مواجهه با آنها بیش از آنکه نیازمند مهندسی با هدف گذاری توزیعِ برابر باشد نیازمند مهندسی برای ایجاد فرصت‌های برابر و واگذار کردن نتیجه به انتخاب افراد است.
  در مجموع و در نهایت سؤال کلان و افق سازی که به بهانه بحران اوکراین و تبعیض جنسیتیِ مورد بحث، ارزش طرح و تأمل دارد تعریف فعالان این حوزه از برابری جنسیتی است: فرصت های برابر یا توزیع‌های برابر؟ نزاع با طبیعت یا همدلی با طبیعت؟
 ----------------------------
  *دانش آموختۀ علوم اجتماعی و زیستی                           ",https://www.asriran.com/003VHl
835248,۱۴۰۱/۰۱/۲۷,سیاسی,بدرقه رسمی نظامیان انگلیسی در پاستور/ خانم ملوان: عروسک اهدایی احمدی نژاد را بررسی کردیم تا مبادا بمبی در آن باشد!,وقتی پیش احمدی نژاد رفتم، او به من گفت :حال دخترت چطور است؟ / فی ترني: نمی دانم آقای رئيس جمهوری، 13 روز است که او را نديده ام، یادت هست؟!» / احمدي نژاد:آه مگر اجازه تماس تلفنی با او را نداشته ای؟,"عصر ایران - در فروردین 1386، بعد از آن که ناوچه ""اچ ام اس کورنوال"" بریتانیا وارد آب های سرزمینی ایران در خلیج فارس شد، نیروهای سپاه 15 ملوان آن را دستگیر کردند.
این ملوانان 13 روز در ایران بازداشت بودند و سرانجام به دستور رئیس جمهور وقت، محمود احمدی نژاد، به عنوان ""هدیه ای به مردم انگلیس""، آزاد شدند.
قبل از آزادی اما، مراسمی برای آنها در محوطه ریاست جمهوری ایران برگزار شد و احمدی نژاد با دادن هدایایی مثل صنایع دستی و پسته از آنان خداحافظی کرد.
یکی از ملوانان بازداشتی، زن بود و دختری خردسال داشت. احمدی نژاد برای دختر او عروسک هدیه داد.
حالا بقیه ماجرا را در خبر 15 سال قبل عصر ایران بخوانید:
« في ترنی كه پس از دستگيري توسط يگان مرزي ايران و آزادي از يك بازداشت 13 روزه در ايران ، اكنون به يك چهره رسانه اي تبديل شده است، متن كوتاه گفت و گوي خود با ""محمود احمدي ن‍ژاد"" را به هفته نامه SUN فروخت.

به گزارش عصرايران، وي اين گفت و گو را كه در آستانه آزاد شدنش با رييس جمهور ايران داشت چنين روايت كرده است :
وقتی پیش احمدی نژاد رفتم، او به من گفت :حال دخترت چطور است؟فی ترني: نمی دانم آقای رئيس جمهوری، 13 روز است که او را نديده ام، یادت هست؟!»
احمدي نژاد:آه مگر اجازه تماس تلفنی با او را نداشته ای؟
فی ترني: نه به هيچ وجه نداشته ام.
احمدی نژاد:به هر حال در زندگی و آينده تان موفق باشيد.
پس از پایان این گفت و گوی كوتاه احمدی نژاد هدیه اي را که برای دخترم «ترنی» تهيه كرده بود به من می دهد. (اين هديه عروسك ""سارا"" بود.)«فی ترنی» مي گويد: تصميم گرفته ام عروسکی را که احمدی نژاد به عنوان هديه برای دخترم به او داده است نگه دارم تا وقتی او بزرگ شد همه ماجرا را برایش تعريف کنم.
پس از اين كه به انگليس رسيدم این عروسک، توسط متخصصان نظامی بازرسي شد تا مطمئن شويم در آن مواد منفجره كار گذاشته نشده است.
فی ترنر در ازای فروش خاطرات خود به روزنامه سان و مصاحبه ای با یک شبکه تلویزیونی انگليسي یک مبلغ ""شش رقمی"" را دریافت کرده است. »
* لینک اصل خبر در فروردین 1386
* این هم یک خبر قدیمی در عصر ایران که خواندنش را پیشنهاد می کنیم: انیشتین خطاب به احمدی نژاد: محمود جون بي خيال شو! (+عکس)_________________به لطف خدا و همراهی شما عزیران، 16 سال است که در کنار هم هستیم (از 1385) و هر از گاهی یکی از خبرهای این سال ها را از دل آرشیو بیرون می آوریم و باهم به گذشته ها می رویم.                           ",https://www.asriran.com/003VHk
835134,۱۴۰۱/۰۱/۲۷,اجتماعی ,رضاشاه و آقابکُف؛ داستان شبکه جاسوسان روس در ایران (فیلم),"شبکه‌ای بزرگ در ایران زیر نظر جاسوس خبره روس کار می‌کرد: ""گئورگی آقابکف""... داستان این جاسوس را در این قسمت «ایران از نگاه مسافران» ببینید.","کیفیت پایین:



  

    کد ویدیو  دانلود    فیلم اصلی          



کیفیت خوب:


  

    کد ویدیو  دانلود    فیلم اصلی          


عصر ایران؛ محسن ظهوری - اوایل قرن چهاردهم خورشیدی کم‌کم دوره قاجار به سر می‌رسد و سردار سپه تاج بر سر می‌گذارد. در همان سال‌ها که ایران درگیری شدید با روسیه درباره مسائل تجاری و اقتصادی دارد، جاسوسان روس به تمام مراکز اداری حکومت نفوذ کرده‌اند و همه‌چیز را زیرنظر دارند. آن‌ها تحت امر یک فرد هستند که در ایران ساکن است؛ گئورگی آقابکف. داستان این جاسوس را در این قسمت «ایران از نگاه مسافران» ببینید.

«ایران از نگاه مسافران» مجموعه‌ای ویدئویی است که در هر قسمت مسیر سفر و نگاه یکی از جهانگردان به ایران را تعریف می‌کند.
ـــــــــــــــــــــــــــــــــــــــــــــــ
در قسمت قبل منتشر شد:
ایران از نگاه مسافران؛ قسمت چهارم: ژان و مارسل دیولافوا
ـــــــــــــــــــــــــــــــــــــــــــــــ
ایزابل استریتر؛ داستان ما درباره این زن نیست. اما او نقشی مهم در ماجرایی دارد که قرار است ببینید. پس نامش را یادتان باشد تا به وقتش.
۴ اردیبهشت ۱۳۰۵: رضاشاه در تالار سلام کاخ گلستان تاج بر سر می‌گذارد. سلسله قاجار تمام و دودمان پهلوی کار خودش را آغاز کرده. اما او نمی‌داند از چند سال پیش شبکه گسترده‌ای از جاسوسان روس تمام ارکان حکومت را گرفته‌اند.
 
آقابکف: «هم‌اکنون ایران برای ما مرکز جاسوسی هندوستان و عراق نیز هست و همان‌گونه که برلین مرکز گ.پ.ئو در اروپاست، تهران نیز مرکز گ.پ.ئو در غرب آسیا شده و تهران برای ما حکم برلین ثانی است.»
 
۱۳۰۸(نخستین ریل‌گذاری‌ها): ساخت راه‌آهن در ایران آغاز می‌شود. روس‌ها به تمام اسناد و نامه‌نگاری‌های مربوط به این پروژه دسترسی دارند. همه‌چیز را می‌خوانند؛ محرمانه و غیرمحرمانه. همان کاری که با شرکت نفت ایران و انگلیس در خوزستان می‌کنند.
 
آقابکف: «ما می‌توانستیم به راحتی پرونده‌های وزارت‌خانه‌های ایران را برای چندروز نزد خود نگه داریم. ما عین این کار را با اسناد مربوط به شرکت نفت انگلیس و ایران و شرکت‌هایی که عهده‌دار ساختن راه‌آهن ایران بودند، نیز انجام می‌دادیم.»
 
شبکه‌ای بزرگ از جاسوسان خبره. تشکیلاتی وسیع که به دستور مسکو ایجاد شده و زیر نظر یک فرد می‌چرخید؛ گئورگی آقابِکف. اول او را بشناسیم. پس برویم به ترکمنستان، جایی که در آن به دنیا آمد و آن سال‌ها جزوی از امپراتوری روسیه بود.
نام اصلی‌اش گریگوری آروتیونوف بود که خود را گئورگی آقاباکف نامید. زاده ۲۵ دی‌ماه ۱۲۷۳ خورشیدی در عشق‌آباد و در خانواده‌ای آهنگر که در کار قاچاق تریاک هم بودند. با آغاز جنگ جهانی اول، او به جبهه روسیه تزاری علیه امپراطوری آلمان رفت و دو سال بعد راهی مدرسه‌ای نظامی در تاشکند شد. وقتی انقلاب بلشویکی سوسیالیستی، روسیه را دگرگون می‌کند، آقابکف ارتش تزاری را ترک کرده و در گارد سرخ حکومت تازه بر سر کار آمده ثبت‌نام می‌کند.
بازوی اطلاعاتی‌ این رژیم تازه چکا نام داشت که آقابکف زمستان ۱۲۹۹ خورشیدی به استخدام آن درمی‌آید و مأمور سرکوب راهزنان و نهضت‌های انقلابی منطقه می‌شود. او اینجا در شهر یکاترینبورگ روسیه، ماموریت‌های مهمی را برای ترور مخالفان به انجام می‌رساند و در شهر تیومن موفق می‌شود شورش دهقانان را سرکوب کند.
تا مأموریت ایران آقابکف آغاز شود، او راهی طولانی را می‌رود و جاسوس خبره‌ای می‌شود. از آن‌جا که فارسی و ترکی را به خوبی صحبت می‌کرد، به بخارا در ازبکستان رفت تا با جنبش باسماچی‌ها مبارزه کند. نامی که روس‌‌ها روی گروه‌های مبارز مسلمان علیه روسیه در آسیای میانه گذاشته بودند. کسانی که با پیوستن اِنوِر پاشا تقویت شدند.
انور پاشا وزیر جنگ سابق امپراتوری عثمانی بود. کشوری که در جنگ جهانی اول شکست خورد و از هم پاشید. انور پاشا که متهم به جنایت جنگی بود و فراری، بعد از جنگ، قیام علیه روسیه را هدایت می‌کرد و در بخارا جنبش‌های مبارز را توسعه می‌داد. ماموریت آقابکف یافتن محل اختفای او بود.
 
۱۳ مرداد ۱۳۰۱: آقابکف محل اختفای انورپاشا و نیروهایش در بَلجُوان تاجیکستان را پیدا کرده و ارتش سرخ به آن‌جا حمله می‌کند. انورپاشا کشته و بقیه هم دستگیر می‌شوند. در این مدت چکا سازمان امنیتی روسیه منحل و به‌جایش «گ.پ.ئو» تاسیس شده و تمام اعضای چکا به آن ملحق شده‌اند. حالا نوبت ماموریت بعدی آقابکف در افغانستان است؛ یافتن نیروهای فراری باسماچی و زیر نظر گرفتن اتباع آلمانی و انگلیسی در این کشور. او بعد از دو سال با کارنامه‌ای قابل قبول به مسکو می‌رود و نوبت به ماموریت بعدی‌اش می‌رسد؛ ایران.
 
سال ۱۳۰۵ روابط اقتصادی ایران و روس که حالا نامش اتحاد جماهیر شوروی شده، به چالش رسید. دولت روس به بهانه صنعتی کردن کشور، ورود اغلب کالاهای تجاری از چین، افغانستان، ترکیه و ایران را به شوروی ممنوع کرده و تجار و بازرگانان ایالت‌های شمالی ایران در تنگنا افتاده بودند.
عبدالحسین تیمورتاش وزیر دربار رضاشاه، اردیبهشت‌ماه ۱۳۰۵ برای مذاکره به شوروی می‌رود، اما نمی‌تواند کاری از پیش ببرد.
 
مرداد ۱۳۰۵: تابستان همین سال است که گئورگی آقابکف راهی ایران می‌شود؛ تحت عنوان بازرس کل هیئت تجاری شوروی در ایران. او حالا در سازمان «اُ.گ.پ.ئو» کار می‌کند که پس از «گ.پ.ئو» تشکیل شده. آقابکف به تهران می‌رسد و به سرعت راهی مشهد می‌شود.
 
آقابکف: «در خراسان حدود۵۰ مامور مخفی داشتیم. چنان بر اوضاع مسلط بودیم که از یک نامه و یا یادداشت معمولی دولت ایران گرفته تا مهم‌ترین اسناد سیاسی کنسولگری انگلیس، محال بود از نظر ما مخفی بماند.»
 
آقابکف در مدت حضور خود در مشهد، تشکیلات گسترده‌ای از جاسوسان را در شرق ایران درست کرد و سپس به تقویت بلوچستان، تهران و خوزستان پرداخت. شبکه‌ای بزرگ از ایرانیانی که در سمت‌های مختلف اداری یا حکومتی بودند و برای شوروی جاسوس می‌کردند. از خواندن نامه‌های محرمانه دربار و سفارت انگلیس گرفته تا پی بردن به اهداف ایران درباره تجارت و سیاست. در این مدت شرکت‌های اقتصادی روس و ایران هم به این شبکه جاسوسی کمک می‌کردند، شرکت‌های بازرگانی و تجاری که سراسر ایران در کار پنبه، حمل‌ونقل، ابریشم  و قند بودند.
آقابکف موفق می‌شود با راه‌اندازی اعتراضات، فشار بر دولت را بیشتر کند تا زودتر مذاکره با شوروی را به سرانجام برساند. دراین میان جاسوسان او اقدامات ایران برای مذاکره با روس‌ها را از پیش به او می‌گفتند:
 
آقابکف: «پس از ورود به تهران متوجه شدم که جاسوس شماره ۱۵ توانسته شخص بسیار مهمی را به خدمت ما اجیر کند که متصدی دفتر رمز نخست وزیری بود و ما او را تحت شماره ۳۳ وارد لیست جاسوسان کردیم.»
 
قرارداد اقتصادی دو ساله ایران و شوری بسته می‌شود و آقابکف به مسکو رفته و ترفیع می‌گیرد. او بار دیگر هم به ایران می‌آید و این‌بار هدفش تقویت و یکپارچگی شبکه‌ جاسوسانی است که در ایران ساخته.
یکی از ماموریت‌های او پیدا کردن این فرد بود؛ بوریس باژانف منشی مخصوص استالین که فرار کرده و به ایران پناه آورده بود. یاران آقابکف چندبار تلاش کردند تا او را ترور کنند که موفق نشدند و نهایتا باژانف به فرانسه رفت و از دسترس خارج شد.
ماموریت بعدی آقابکف مبارزه با ارامنه داشناک و قفقازی‌های مساواتی بود که خواهان استقلال از شوروی بودند. همچنین باید روس‌های سفید را پیدا می‌کرد؛ طرفداران حکومت تزاری روسیه را. آقابکف در تبریز این مبارزه را سامان داد که تا حدود زیادی موفق بود. او ۱۶ اردیبهشت ۱۳۰۷ از ایران رفت.
 
آقابکف: «در حال حاضر تشکیلات سرویس مخفی گِ.پِ.ئو در ایران به حدی تکامل یافته که می‌تواند در صورت قطع روابط سیاسی و یا وقوع جنگ بین دو کشور، مانند یک سازمان رسمی به ما خدمت کند.»
 
۱ آبان ۱۳۰۸: آقابکف برای ماموریت بعدی‌اش وارد استانبول می‌شود. تحت نام ارمنی نرسس اوسپیان و در غالب تاجری ایرانی. از اینجاست که داستان زن آغاز می‌شود که در ابتدا گفتیم؛ کسی که باعث لو رفتن شبکه جاسوسی بزرگ شوروی شد.
ایزابل استریتر بیست ساله بود و معلم زبان انگلیسی آقابکف در استانبول شد. اما بین این دو علاقه‌ای شکل گرفت و آقابکف کار خود را ناتمام گذاشت. پدر ایزابل موافق ازدواج آن‌ها نبود و این دو مجبور شدند مخفیانه در کنسولگری ایران در استانبول ازدواج کنند؛ در ۳ خرداد ۱۳۰۹. آن‌ها سپس با قطار راهی فرانسه شدند تا همان‌جا زندگی کنند.
اما خانواده ایزابل موفق می‌شوند حکم اخراج آقابکف را از فرانسه بگیرند، پس او راهی بروکسل می‌شود و ایزابل به استانبول برمی‌گردد. اینجاست که آقابکف همه‌چیز را لو می‌دهد. او در مصاحبه با روزنامه شیکاگو تریبیون در شهریور ۱۳۰۹ هویت خود را آشکار کرده و جان خود را در خطر می‌داند. سازمان‌های اطلاعاتی به سراغش می‌آیند و او هم شرط همکاری اطلاعاتی را اعطای پناهندگی و بازگرداندن همسرش می‌گذارد که انجام می‌شود.
او کتاب‌های زیادی منتشر کرد. درباره اسرار شبکه‌های جاسوسی که سال‌ها برای ساختش زحمت کشیده بود. خبر ۲۸ مهر ۱۳۰۹ به ایران می‌رسد و بلافاصله نظمیه شروع به ردیابی ماجرا می‌کند. تا پایان این سال برخی جاسوسان در ایران دستگیر می‌شوند.
فروردین ۱۳۱۰ رضاشاه سرتیپ فضل‌الله زاهدی را از فرماندهی نظمیه برکنار و سرتیپ محمدحسین آیرم را به جای او منصوب می‌کند. آیرم در نظمیه پلیس سیاسی دایر می‌‌کند و چون به عبدالحسین تیمورتاش هم مشکوک است، او را زیر نظر می‌گیرد. شبکه جاسوسی روس‌ها تا حدود زیادی ضربه می‌خورد و دو سال بعد تیمورتاش هم بازداشت و ۹ مهر ۱۳۱۲ در زندان قصر کشته می‌شود. درباره چرایی مرگ او دلایل بسیاری گفته‌اند: گزارش‌های نادرست آیرم به رضاشاه، دخالت بیش از حد تیمورتاش در امور سیاسی کشور، زیاد شدن قدرتش در امور مملکت، ملاقات محرمانه با سران شوروی، اخذ وام‌های کلان از بانک‌ها و موارد بسیار دیگر که نمی‌توان درباره‌شان قاطعانه نظر داد.
به این ترتیب پرونده شبکه بزرگ جاسوسان روس در ایران بسته شد. اما سرنوشت آقابکف:
سه سال بعد از پناهندگی همسرش ایزابل او را ترک کرده و می‌رود. آقابکف هم جذب باندهای خلافکار می‌شود و در جریان جنگ جمهوری‌خواهان و سلطنت‌طلبان در اسپانیا، برای قاچاق اشیاء هنری و تاریخی، گرفتار پلیس مخفی شوروی شده و در کوهستان پیرنه در مرز فرانسه و اسپانیا به طرز فجیعی قتل می‌رسد و تکه تکه می‌شود؛ در مردادماه ۱۳۱۶.
اما روایت دیگری هم هست. اینکه برای خرید کلکسیونی از جواهر، وارد ساختمانی در پاریس می‌شود و آن‌جا او را قطعه قطعه می‌کنند. پایان کار نخستین مامور اطلاعاتی شوروی که به‌خاطر عشق آتشین‌اش از کشور گریخت و شبکه جاسوسان خود در ایران را افشا کرد.* پیشنهاد می کنیم فیلم هایی زیر را هم تماشا کنید:
 *غارت تمدن شوش در ایران / باستان‌شناسانی که دزد بودند (فیلم) 
 *کودتا علیه رضاشاه / داستان کمتر شنیده‌شدۀ محمود پولادین (فیلم) 
 *روزی که رئیس پلیس دولت مصدق را ربودند / این فیلم، تصاویر دلخراشی دارد (فیلم) 
 *نازی‌ها در ایران؛ داستان طرفداران هیتلر از دوره پهلوی تا امروز (+فیلم) 

                           ",https://www.asriran.com/003VFu
835195,۱۴۰۱/۰۱/۲۷,اقتصادی,مرسدس بنز یک شاسی بلند متفاوت 50 هزار دلاری را معرفی کرد/ آیا این طراحی جایگزین مدل های فعلی می شود؟ (+عکس),ایی کیو بی 300 به نسبت سایر اعضای خانواده خود ظاهری متعارف تر دارد. شرایط طراحی بدنه به گونه ای است که خبری از خطوط و زوایای تیز نیست و موجب شده تا خودرو تقریبا حالتی تخم مرغی داشته باشد.,"عصر ایران- محصولات سری EQ در مجموعه مرسدس بنز به الکتریکی هایی جذاب و آینده نگر اختصاص دارند که تا کنون نیز طراحی متفاوتی را همراه خود داشته اند که البته این تغییر در زبان طراحی با سلیقه گروه قابل توجهی از مخاطبان مرسدس بنز سازگار نبوده است! اما به هر ترتیب کمپانی آلمانی در هر بخشی که اقدام به تولید خودرو کرده؛ استانداردها و قوانین خاص خود را به رخ حریفان کشیده است.
جدیدترین عضو خانواده ایی کیو، یک شاسی بلند درشت اندام با نام EQB  است که اینجا مدل EQB 300 4Matic  مدل 2023 را مورد بررسی قرار می دهیم. این خودرو در بازار آمریکا با قیمت پایه 54 هزار دلار عرضه می شود و در تصاویری که برای مطلب حاضر استفاده شده، حضور آپشن شاخص قیمت را روی عدد 62 هزار دلار قرار داده است.
ایی کیو بی 300 به نسبت سایر اعضای خانواده خود ظاهری متعارف تر دارد. شرایط طراحی بدنه به گونه ای است که خبری از خطوط و زوایای تیز نیست و موجب شده تا خودرو تقریبا حالتی تخم مرغی داشته باشد.
                                                              
کیفیت مرسدس بنز در تمامی بخش ها کاملا احساس می شود. بویژه در فضای داخلی کابین که مواد اولیه مرغوب و همچنین طراحی جذاب تجربه ای خاص و دلچسب را به سرنشین انتقال می دهد. نمایشگرهای یکپارچه اطلاعات کیلومتر و تنظیمات سیستم سرگرمی که هر کدام 10.3 اینچی هستند تراکم پیکسلی بالایی جهت نمایش تصاویر باکیفیت دارند. طراحی دریچه های کولر به حالت دایره ای نیز یکی دیگر از دلبری های این آلمانی محسوب می شود.
سیستم نورپردازی داخلی هوشمند با پایه 64 رنگ عملکرد بسیار جالبی دارد و فضای کابین را پر از آرامش و  زیبایی می کند.
                                     
اما در رابطه با پیشرانه باید 225 اسب بخار خروجی و 288 پوندفوت گشتاور از این سیستم الکتریکی اشاره کنیم. سامانه تمام چرخ محرک اختصاصی مرسدس بنز یعنی 4ماتیک نیز در وضعیت فعال قرار دارد. در بخش جعبه دنده همانند اکثر الکتریکی های بازار جهانی از نمونه تک سرعته اتوماتیک استفاده شده است.
وزن خودرو حدود 2177 کیلوگرم است و انرژی مورد نیاز پیشرانه الکتریکی از بسته باتری 65.5 کیلووات ساعت لیتیم-یون تامین می شود. این باتری برد حرکتی 370 کیلومتر را فراهم می کند.
برای شارژ کامل باتری با شارژر استاندارد 11.25 ساعت زمان نیاز است اما در صورت استفاده از شارژر سریع 110 کیلوواتی DC زمان شارژ از 10 به 80 درصد ظرفیت باتری به 31 دقیقه کاهش خواهد یافت.
بیشینه شاخص شارژ این مجموعه برای معماری الکتریکی 420-ولت آن تا 190 کیلووات برآورد شده است.
پیش بینی می شود فروش این خودرو در سه ماهه سوم یا چهارم 2022 آغاز شود.
برای طرفداران نمونه قدرتمندتر این شاسی بلند، مرسدس درنظر دارد مدل 350 را با 288 اسب بخار خروجی و گشتاور 384 پوندفوت عرضه کند.                           ",https://www.asriran.com/003VGt
835202,۱۴۰۱/۰۱/۲۷,اقتصادی,خودرویی که بنتلی 18 ماه برای آن وقت گذاشت/ چرا سری T برای خودروساز انگلیسی اهمیت دارد؟ (+عکس),اهمیت سری تی به اولین تجربه خودروساز انگلیسی در ساخت و استفاده از شاسی مونوکوک(یکپارچه) مربوط می شود.,"عصر ایران- بنتلی بازسازی یکی از اولین نمونه های سری-T مدل 1965 را در سال 2016 آغاز کرد البته این پروژه ای پیوسته و بدون توقف نبود زیرا با راهبردهای کمپانی برای بروزرسانی محصولات و بطور خاص تحقیق و توسعه درباره محصولات الکتریکی همزمان شد.

اما اخیرا بنتلی اعلام کرده که در سال 2023 سرانجام این پروژه را به اتمام خواهد رساند. زمان مورد اشاره برای تکمیل بازسازی 18 ماه مورد اشاره قرار گرفته است.
شاسی و پیشرانه از مهمترین بخش هایی هستند که مراحل نوسازی را پشت سر خواهند گذاشت. در رابطه با قلب تپنده به نمونه 8 سیلندر 6.23 لیتری اشاره شده که برابر با 225 اسب بخار خروجی دارد.
گفتنی است اولین محصول از سری T در 28 سپتامبر سال 1965 میلادی از خط مونتاژ بنتلی خارج شد و راه خود را به سوی نمایشگاه خودروی پاریس که تنها چند روز بعد در 5 اکتبر همان سال برگزار شد، هموار کرد.
اهمیت سری تی به اولین تجربه خودروساز انگلیسی در ساخت و استفاده از شاسی مونوکوک(یکپارچه) مربوط می شود. پلتفرم پیشرانه 6.23 لیتری 8 سیلندر نیز اولین بار در سال 1959 برای بنتلی S2 مورد توجه قرار گرفت و چنان موفق بود که 50 سال در مسیر توسعه و پیشرفت قرار داشت و سرانجام در 2019 میلادی بازنشسته شد!

زمانی که برای اولین بار سری T به عنوان سدان 4 درب وارد بازار شد با رنگ نقره ای خاص خود و تریم چرم آبی برای نمای داخلی به شدت مورد توجه مشتریان متمول و عاشقان صنعت خودرو قرار گرفت.
بیشینه سرعت این دلبر اشرافی سریع نیز برابر با 185 کیلومتر برساعت بود و تنها به 10.2 ثانیه زمان نیاز داشت تا از حالت توقف به سرعت 100 کیلومتر برساعت برسد. این اعداد و کیفیت بالای بنتلی ترکیبی قدرتمند را برای شکل گیری سدان پرچمدار انگلیسی ایجاد کرد.
خودرو از منظر ابعاد برابر با 5170 میلیمتر در طول، 1800 میلیمتر در عرض و 1518 میلیمتر در ارتفاع توسعه یافته است. فاصله بین محورهای آن نیز برابر با 3040 میلیمتر است. وزن خالص برابر با 2103 کیلوگرم محاسبه شده است.
نسل دوم این خودرو در سال 1977 معرفی شد یعنی دقیقا پس از آن که 1868 دستگاه سری تی نسل اول یا T1 از خط تولید بنتلی خارج شد. محصول جدید T2 نام گرفت.
باتوجه به این تاریخچه، اهمیت بازسازی این خودروی مهم در تاریخ بنتلی برای کمپانی مذکور مشخص می شود تا در آینده به عنوان یک ""نماد با افتخار"" کنار محصولات آینده نگر و الکتریکی خانواده خود قرار بگیرد.
                                                    
                            ",https://www.asriran.com/003VH0
835247,۱۴۰۱/۰۱/۲۶,بین الملل,سازمان ملل: ادامه تهدید نسل کشی علیه مسلمانان میانمار,دولت آمریکا مارس گذشته اعلام کرد، رسماً به این نتیجه رسیده است، خشونت انجام شده توسط ارتش میانمار - بین اکتبر ۲۰۱۶ تا اوت ۲۰۱۷ - علیه مسلمانان روهینجا، به منزله نسل کشی و جنایت علیه بشریت است.,"یک مقام سازمان ملل هشدار داد، تهدید نسل کشی علیه مسلمانان روهینجا در میانمار همچنان تغییر نکرده و پابرجاست.
به گزارش ایسنا، به نقل از شبکه الجزیره، آلیس ویریمو ندرتو، مشاور ویژه سازمان ملل در پیشگیری از نسل کشی، گفت که خطر نسل کشی علیه مسلمانان روهینجا در میانمار هنوز وجود دارد و نزدیک به پنج سال است که تغییر نکرده است.
این مشاور ویژه سازمان ملل در پیشگیری از نسل کشی، سفری به بنگلادش، جایی که صدها هزار پناهجوی اقلیت روهینجای میانمار  از سال ۲۰۱۷ به دلیل کشتار در کشورشان به آنجا گریخته اند، داشت.
استفان دوجاریک، سخنگوی دبیرکل سازمان ملل، در یک کنفرانس مطبوعاتی گفت که این مشاور سازمان ملل به این نتیجه رسید که ""ریسک ارتکاب جنایات وحشتناک، به ویژه نسل کشی، همچنان پیش روی این مردم در سرزمینشان قرار دارد و تغییر نکرده است.""
وی در ادامه نقل قول از همین مقام ادامه داد: این خطر به ویژه از زمان خشونت‌هایی که در سال ۲۰۱۷ علیه قوم روهینجا در ایالت راخین میانمار رخ داده و فرار و پناهنده شدن بیش از ۷۰۰ هزار نفر از مردم به کشور همسایه یعنی بنگلادش را رقم زد، برای نزدیک به پنج سال است که ادامه دارد.""
از ۲۵ اوت ۲۰۱۷، نیروهای مسلح میانمار و شبه نظامیان بودایی در این کشور عملیاتی نظامی علیه قوم روهینجا در منطقه راخین (غرب میانمار) را آغاز کردند که به گفته منابع محلی و بین المللی، منجر به کشته شدن هزاران نفر از آنها و به گفته سازمان ملل، منجر به پناهندگی نزدیک به یک میلیون نفر دیگر از آنها در بنگلادش شده است.
دولت آمریکا مارس گذشته اعلام کرد، رسماً به این نتیجه رسیده است، خشونت انجام شده توسط ارتش میانمار - بین اکتبر ۲۰۱۶ تا اوت ۲۰۱۷ - علیه مسلمانان روهینجا، به منزله نسل کشی و جنایت علیه بشریت است.
                            ",https://www.asriran.com/003VHj
835246,۱۴۰۱/۰۱/۲۶,ورزشی,اقدام باشگاه استقلال برای کسب مجوز حرفه‌ای‌سازی,در این جلسه مقرر شد سعید فتاحی معاون اجرایی برای حوزه زیرساختی باشگاه، فرشید سمیعی معاون حقوقی برای امور حقوقی، محمد شکراللهی جهت مسائل پرسنلی، محمد نوری‌فر معاون ارتباطات در حوزه رسانه، مصطفی احمدی مدیر مالی جهت مسائل مالی، محمد ملااسماعیلی به همراه اجلال نصیری مدیر اجرایی تیم در خصوص امور ورزشی و  بهنام نصیری مسئول سامانه CLAS اقدامات لازمه را انجام دهند.,"جلسه کمیته صدور مجوز حرفه‌ای باشگاه استقلال با حضور مصطفی آجورلو مدیرعامل و معاونان، مدیران و آرش برهانی رییس آکادمی باشگاه استقلال برگزار شد.
به گزارش ایسنا،  در این جلسه مدیرعامل استقلال تاکید کرد که کلیه ارکان باشگاه باید در خصوص جمع‌آوری مدارک جهت کسب مجوز حرفه‌ای‌سازی تلاش کنند و جلسات مربوط به مجوز حرفه‌ای باشگاه استقلال باید هفتگی برگزار شود و اعضا موظف به ارائه گزارش عملکرد هستند.
در این جلسه مقرر شد سعید فتاحی معاون اجرایی برای حوزه زیرساختی باشگاه، فرشید سمیعی معاون حقوقی برای امور حقوقی، محمد شکراللهی جهت مسائل پرسنلی، محمد نوری‌فر معاون ارتباطات در حوزه رسانه، مصطفی احمدی مدیر مالی جهت مسائل مالی، محمد ملااسماعیلی به همراه اجلال نصیری مدیر اجرایی تیم در خصوص امور ورزشی و  بهنام نصیری مسئول سامانه CLAS اقدامات لازمه را انجام دهند.
همچنین در ابتدای این جلسه مصطفی آجورلو به چند نکته اشاره کرد و گفت: برای کسب مجوز حرفه‌ای سال جدید از امروز و چند ماه زودتر رسیدگی به این امور را آغاز می‌کنیم. فراموش نشود که اگر در گذشته هم فرصت‌ها را از دست نداده بودند، امروز استقلال در لیگ قهرمانان آسیا حضور داشت. این جلسات به صورت هفتگی باید برگزار شود و طبق مسئولیت‌های مشخص شده در این جلسه پیش خواهیم رفت و به امید خدا امسال زودتر از مهلت تعیین شده کارهای لازم انجام می‌شود تا نگرانی هواداران محترم استقلال برطرف شود.
در همین رابطه فرزاد نادری مسئول و عضو کمیته صدور مجوز حرفه‌ای سازی باشگاه استقلال در گفت‌وگو با رسانه رسمی این باشگاه گفت: هر ساله در اواخر اردیبهشت از سوی سازمان لیگ نامه‌ای به باشگاه‌ها ارسال می‌شود که کمیته‌های مربوط به حرفه‌ای سازی را تشکیل دهند. ما امسال زودتر این کار را شروع کردیم تا برخلاف سال‌های گذشته اگر مشکلی وجود داشت، بتوانیم آن را حل کنیم.
وی اضافه کرد: در این جلسه که با ریاست مدیرعامل باشگاه استقلال جناب دکتر آقای آجورلو برگزار شد، وظایف معاونان و مدیران باشگاه استقلال تعیین شد و قرار شد تا این جلسات ادامه دار باشد و مدارک تکمیل شده در اختیار کمیته مجوز صدور حرفه‌ای قرار بگیرد.
 
                            ",https://www.asriran.com/003VHi
835245,۱۴۰۱/۰۱/۲۶,اجتماعی ,کودکان عسلویه در جشن شب گرنگعوه (عکس),,,https://www.asriran.com/003VHh
835244,۱۴۰۱/۰۱/۲۶,سیاسی,رئیسی دولت قبل را عامل گراني دانست/ نرخ رشد تورم را مهار کردیم,وی با تأکید بر اینکه کسی حق ندارد از تورم ساختاری موجود برای تأمین اغراض شخصی یا گروهی سواستفاده کند، افزود: دولت هم سیاست‌های پولی مالی را اصلاح، و هم با گران‌فروشی مبارزه می‌کند.,"رئیس جمهور، چهار سال تورم ۴۰ درصد را عامل اصلی گرانی‌ها دانست و با اشاره به اقدامات دولت برای مهار تورم و گرانی گفت: موفقیت دولت این است که ظرف هشت ماه توانسته تا حدّی جلوی سیل تورمی گذشته را بگیرد و نرخ رشد تورم مهار شده و در ماه‌های آتی کمتر و کمتر خواهد شد.
ایرنا نوشت: آیت‌الله «سید ابراهیم رئیسی» در حاشیه دیدار هنرمندان در پاسخ به سؤال خبرنگار ایرنا در خصوص علت گرانی‌ها با بیان اینکه چهار سال تورم بالای ۴۰ درصد و رشد اقتصادی نزدیک به صفر، علت اصلی گرانی‌هاست، گفت: نرخ رشد تورم مهار شده و در ماه‌های آتی کمتر و کمتر خواهد شد.
وی با تأکید بر اینکه کسی حق ندارد از تورم ساختاری موجود برای تأمین اغراض شخصی یا گروهی سواستفاده کند، افزود: دولت هم سیاست‌های پولی مالی را اصلاح، و هم با گران‌فروشی مبارزه می‌کند.
رئیس جمهور، دستور مهار اسب سرکش تورم را برنامه اصلی معیشتی دولت در ۸ ماه گذشته عنوان کرد و ادامه داد: چهار سال تورم بالای ۴۰ درصد و رشدهای اقتصادی منفی یا نزدیک به صفر، به قدرت خرید مردم به ویژه قشرهای ضعیف آسیب‌های جدی زده است؛ بنابراین فوری‌ترین دستور کار دولت به جلوگیری از سیل تورم و تلاش برای بهبود قدرت خرید خانوار اختصاص پیدا کرد.
 رئیسی افزود: اتخاذ تصمیمات مهم پولی و مالی در این مدت موجب شد که نرخ تورم دوازده ماهه از حدود ۶۰ درصد در شهریور ۱۴۰۰ به ۴۶ درصد در اسفند ۱۴۰۰ رسیده؛ یعنی بیش از ۱۳ واحد درصد کاهش داشته است.
وی با بیان اینکه اقدامات انجام شده توسط دولت به این معنی نیست که در این مدت قیمت کالاها و خدمات افزایش نداشته است، تصریح کرد: موفقیت دولت این است که ظرف هشت ماه توانسته تا حدّی جلوی سیل تورمی گذشته را بگیرد.
رئیس جمهور با تأکید بر اینکه هنوز سیل تورم و خرابی آن به‌طور کامل متوقف نشده است، افزود: ما در دولت سیزدهم نشان دادیم که می‌توانیم سرعت تورم را کم و در ماه‌های آینده نیز ان‌شاءالله کمتر و کمتر کنیم تا به تدریج اقتصاد ملی بتواند از زیر آوار تورمی کمر راست کند.
 رئیسی ادامه داد: البته در کنار تورم به عنوان علت ساختاری گرانی‌ها، بعضی سوءاستفاده‌ها نیز وجود دارد که اساساً دستگاه‌های نظارتی دولت موظف به جلوگیری از این سوءاستفاده‌ها هستند. 
وی لزوم برخورد با سوءاستفاده‌کنندگان را برنامه جدی دولت عنوان و خاطر نشان کرد: باید مراقبت شود عده‌ای به بهانه وجود این تورم ساختاری، برای تأمین منافع و اغراض نامشروع شخصی یا گروهی، قیمت‌ها را فراتر از واقعیت‌های اقتصادی به مردم تحمیل نکنند و وظیفه بخش‌های نظارتی در اینجا آن است که مراقبت کنند تا در حق مردم اجحاف نشود.
رئیس‌ جمهور با اشاره به تلاش نهادهای نظارتی برای جلوگیری از افزایش قیمت‌ها، گفت: تاکنون اقدامات نهادهای نظارتی در این عرصه نتیجه‌بخش بوده و این اقدامات در مواردی توانسته دست‌های پُشت‌ پرده در ایجاد فشار گرانی به مردم را شناسایی و اقدامات مخرب آنها در بازار را خنثی کند.
 رئیسی همچنین تأکید کرد: دولت اقدامات مؤثر در هر دو بخش، یعنی تداوم اصلاح سیاست‌های پولی - مالی، و مبارزه با گران‌فروشی را ان‌شاءالله با جدیت پیگیری خواهد کرد تا بتوانیم فشار گرانی بر معیشت مردم عزیز را به تدریج کم و کمتر کنیم.                           ",https://www.asriran.com/003VHg
835243,۱۴۰۱/۰۱/۲۶,بین الملل,مقام آمریکایی: کشتی روسی موسکوا با حمله موشک‌های اوکراینی غرق شده است/ چندین روس هم کشته شده‌اند,رزمناو موسکوا (Moskva) که از ناوهای کلاس Slava است در طی چهل سال گذشته در خدمت نیروی دریایی روسیه بوده و بزرگ‌ترین کشتی روسیه است که از زمان جنگ جهانی دوم از بین رفته است.,"یورونیوز: یک مقام ارشد آمریکایی به خبرگزاری‌های این کشور گفته است رزمناو روسی غرق شده با اصابت دو موشک اوکراینی به این سرنوشت دچار شده است.
این مقام ارشد که نخواسته نامش فاش شود همچنین گفته است که این موشک‌ها از نوع ضد کشتی نپتون بوده‌اند. آمریکا معتقد است در این حملات چندین روس هم کشته شده‌اند هرچند هنوز تعداد دقیق تلفات مشخص نیست.
رزمناو موسکوا (Moskva) که از ناوهای کلاس Slava است در طی چهل سال گذشته در خدمت نیروی دریایی روسیه بوده و بزرگ‌ترین کشتی روسیه است که از زمان جنگ جهانی دوم از بین رفته است.                           ",https://www.asriran.com/003VHf
835242,۱۴۰۱/۰۱/۲۶,اجتماعی ,دردسرهای نگه‌داری از حیوانات در بزرگترین باغ وحش خصوصی کشور / مدیر باغ وحش: در دو سال اخیر هیچ حمایتی از ما نشد,طی ۱۲ ماه سال، تنها ۱۲۰ روز باغ وحش درآمد دارد اما برخی تصور می کنند که ما درآمد هنگفتی داریم در حالی که هزینه تغذیه و نگهداری حیوانات، کارگران و و خرید حیوان دیگر و موارد بهداشتی آن برای ما بسیار هزینه بر است.,"مدیر باغ وحش مشهد گفت: فقط هزینه غذای حیوانات در باغ وحش هر روز ۲۵ تا ۳۰ میلیون تومان است که اگر این سرمایه را در بانک میگذاشتم بسیار راحت تر زندگی می کردم.
به گزارش ایلنا، جواد رستمی در بازدید خبرنگاران استان از باغ وحش مشهد و در جمع خبرنگاران گفت: باغ وحش وکیل آباد بزرگترین باغ وحش خصوصی کشور تا مدتی قبل بود، ۹۸ نوع گونه در این باغ وحش نگهداری می شوند اما اکنون تعداد حیوانات از فنچ گرفته تا تارگون که بیش از ۱۵۰ کیلو وزن دارد،حدود ۶۰۰ حیوان در باغ وحش هستند.
مدیر باغ وحش مشهد ضمن گلایه از نهادهای دولتی مبنی بر عدم حمایت از آنها در دوران کرونا و در دو سال اخیر می گوید: نه تنها هیچ گونه حمایتی از سمت نهادهای دولتی نمی شویم و تسهیلاتی دریافت نکردیم، بلکه در مسیر ما سنگ اندازی نیز می کنند، ۹ ماه باغ وحش بسته بود اما یک سازمان به اینجا مراجعه نکرد که حیوانات خود را چگونه تغذیه می دهید؟ آیا نیاز به پروتئین و غذا دارند؟ اکنون که بسته است و حیوانات نیاز به مراقبت و غذا دارند از کجا هزینه آن را تامین می کنید؟ آیا نیاز به کمک است؟ اما وقتی باغ وحش باز شد نامه نظارتی آمد و همه مراجعه کردند. هزینه غذای حیوانات در باغ وحش هر روز ۲۵ تا ۳۰ میلیون تومان است که اگر این سرمایه را در بانک می گذاشتم بسیار راحت تر زندگی می کردم.
وی در ادامه می گوید: طی ۱۲ ماه سال، تنها ۱۲۰ روز باغ وحش درآمد دارد اما برخی تصور می کنند که ما درآمد هنگفتی داریم در حالی که هزینه تغذیه و نگهداری حیوانات، کارگران و و خرید حیوان دیگر و موارد بهداشتی آن برای ما بسیار هزینه بر است.
وی در خصوص تغذیه حیوانات این باغ وحش نیز می گوید: تغذیه به شکل ۶ روز در هفته و بر اساس پروتکل های تنظیمی محیط زیست است و بیشتر از مواد پروتئینی مانند گردن و بال مرغ و گوشت قرمز استفاده می شود و به هیچ عنوان از تلفات باغ وحش و حیوان زنده برای تغذیه حیوانات استفاده نمی شود. با توجه به گونه های ریز و درشت روزانه ۴۵۰ تا ۵۰۰ کیلو گوشت و پروتئین مصرف می کنند.
رستمی در خصوص پلنگ ایرانی نیز گفت: یکی از گونه های ارزشمند در حال انقراض و یکی از گربه سانان بسیار خاص و با اخلاق های خاص است که یکی از اینها پس از گرفتن از دست قاچاقچیان در سال ۹۱ از طریق محیط زیست به این باغ وحش منتقل شد که در سال ۹۵ دچار حملات صرعی شد و تا الان روزانه دو نوبت داروهای اعصاب و ضد صرع استفاده می کند، ما متولی نگهداری این حیوان هستیم اگر چه مالک آن محیط زیست است. این حیوان با ارزشمند اکنون ۱۰ ساله است.
مدیر باغ وحش مشهد گفت: بسیاری از حیوانات در اینجا متولد باغ وحش هستند و هیچ گونه درک واقعی از حیات وحش واقعی ندارند ولی در ضمیر ناخودآگاه خود معنای آزادی را متوجه می شوند در اینجا تمام تلاش ما این است که بتوانیم شرایط زیستی آنها را همانند سازی کنیم از لحاظ تغذیه به آنها رسیدگی شود چرا که این حیوان بقا، تغذیه و زیست او در دست ما انسان ها است لذا ما از لحاظ اخلاقی تعهد داریم که وظیفه خود را به نحو احسن انجام دهیم و اگر در برخی مورد ظاهر حیوانات متفاوت است به دلیل تغییر فصل، تغذیه و مسائل فیزیولوژی آنها است که طبیعی است و در مورد انسان ها نیز این اتفاق می افتد.

وی با تاکید بر اینکه حیوان در حال مرگ به لحاظ سوء تغذیه در باغ وحش وجود ندارد؛ می گوید: علاوه بر تعهد ما، نظارت ها بر ما کامل، دقیق و سختگیرانه است و در این خصوص آزمایش ها و بیمارستان های همکار داریم و محیط زیست به ما کمک می کند و تمام نکات مورد تاکید محیط زیست از جمله فضا، امکانات و .. در باغ وحش رعایت شده و بر اساس استاندارها می باشد.
رستمی با اشاره به تایگون نگهداری شده در باغ وحش، گونه ای نادر که پدر شیر و مادر ببر است؛ می گوید: تایگون حیوان کاملا تحقیقاتی و آزمایشگاهی است و در ۵ کشور جهان این گونه وجود دارد، این حیوان نر آن عقیم و ماده اگر بچه آن دختر باشد تا یک نسل می تواند با شیر و یا ببر نر دیگری جفت گیری کند و بچه حاصل نیز اگر ماده باشد نمی تواند بچه دار شود؛ چون جفت گیری شیر و ببر احتمال به دنیا آمدن بچه ای ناقص می شود ممنوع اعلام شده است.
مدیر باغ وحش مشهد افزود: در حال حاضر ۴۰ گونه پرنده مختلف در باغ وحش نگهداری می شوند و چون تجمعی زندگی می کنند گونه هیبرید در آنها بسیار زیاد است. مهم ترین دغدغه در مورد نگهداری پرندگان، انتقال بیماری پرندگان مهاجر در تماس با این پرندگان است که تا حد امکان جلوگیری شده است و برای این منظور هر ۴ ماه واکسن آنفلوآنزا به پرندگان تزریق می شود.
وی در خصوص جابجایی باغ وحش گفت: زمین باغ وحش را در طرقبه خریداری کردیم اما چون هزینه ساخت آن بسیار بالا است و حداقل یکهزار میلیارد تومان هزینه ساخت آن بوده، از ساخت آن صرف نظر کردیم، این باغ وحش قرار بود به صورت سافاری ساخته شود. در حال حاضر تا ۵۰ سال دیگر با فراهم آوری زیرساخت های مد نظر محیط زیست، دامپزشکی و بهداشت، حضور ما در این باغ وحش تمدید شد.
وی وجود باغ وحش را عاملی بر ماندگاری بیشتر مسافر در مشهد عنوان می کند و می گوید: در صورت حمایت سازمان گردشگری از باغ وحش، تلاش می کنیم ماندگاری مسافر را تا دو روز در مشهد بیشتر کنیم .
رستمی بر بسیار بر فرهنگ سازی نسبت به مراقبت از حیوانات تاکید می کند و می گوید: متاسفانه برخی از بازدیدکنندگان آهن، سنگ و سیگار و اشیای مختلف به سمت حیوانات باغ وحش پرتاب می کنند که در برخی موارد حیوان زخمی و دچار آسیب شده است.                           ",https://www.asriran.com/003VHe
835241,۱۴۰۱/۰۱/۲۶,اجتماعی ,تاکید وزیر ارشاد بر برگزاری نمایشگاه کتاب در مصلی,ما خوشحال می‌شویم که اگر استعداد و ظرفیتی در شهر آفتاب و مکان‌های دیگر وجود دارد، از آن بهره ببریم؛ اما آن‌گونه که دوستان بررسی کردند، نمایشگاه امسال در مصلی برگزار خواهد شد.»,"پس از بحث‌های اخیر درباره محل برگزاری سی‌وسومین نمایشگاه بین‌المللی کتاب تهران، وزیر فرهنگ و ارشاد اسلامی بار دیگر بر برگزاری نمایشگاه در مصلی تاکید کرد.
به گزارش ایسنا، محمدمهدی اسماعیلی در پی مصوبه و بحث‌هایی که اخیرا از سوی مدیریت شهری برای انتقال نمایشگاه کتاب تهران به شهر آفتاب شکل گرفت، در پاسخ به این پرسش که باتوجه به مشکلات مصلای تهران، چرا مجددا این مکان برای برگزاری نمایشگاه در نظر گرفته شده است گفت: «شورای سیاست‌گذاری نمایشگاه مسائل را بررسی کرده است؛ چنین مشکلاتی وجود دارد و ما تلاش می‌کنیم کمتر شود.»
وزیر فرهنگ و ارشاد اسلامی که در حاشیه مراسم پایانی هفته فرهنگ و هنر انقلاب اسلامی در جمع خبرنگاران سخن می‌گفت ادامه داد: «شورای سیاست‌گذاری تمام جوانب را بررسی کرده است. ما خوشحال می‌شویم که اگر استعداد و ظرفیتی در شهر آفتاب و مکان‌های دیگر وجود دارد، از آن بهره ببریم؛ اما آن‌گونه که دوستان بررسی کردند، نمایشگاه امسال در مصلی برگزار خواهد شد.»                           ",https://www.asriran.com/003VHd
835240,۱۴۰۱/۰۱/۲۶,بین الملل,آمریکا در واکنش به نامه روسیه: هیچ موضوعی ما را از کمک به اوکراین منصرف نخواهد کرد,روزنامه واشنگتن پست در گزارشی اعلام کرد روسیه در باره پیامدهای خطرناک و غیرقابل پیش بینی ادامه تحویل سلاح به اوکراین، به آمریکا و غرب هشدار داده است.,"ند پرایس سخنگوی وزارت خارجه آمریکا در واکنش به نامه روسیه به واشنگتن و هشدار در مورد مسلح کردن اوکراین گفت هیچ موضوعی ما را از ادامه کمک به اوکراین منصرف نخواهد کرد.
سخنگوی وزارت خارجه آمریکا روز جمعه به وقت محلی در گفتگو با شبکه سی ان ان آمریکا افزود: روس ها به صورت خصوصی و علنی حرف هایی را مطرح کرده اند. هیچ چیز ما را از راهکاری که در پیش گرفته ایم منصرف نخواهد کرد.
پرایس در عین حال گفت در موقعیتی قرار ندارد که هیچ گونه مکاتبات دیپلماتیک خصوصی را تایید کند.
وی افزود که اگر ادعای کرملین این است که آمریکا و شرکای ما در سراسر جهان میلیاردها دلار کمک امنیتی به شرکای اوکراینی ارائه می‌کنند و آنها از این کمک ها برای دفع این تجاوز روسیه استفاده می کنند، پس ما اعلام می کنیم این کار را انجام داده ایم.
سخنگوی وزارت خارجه آمریکا اضافه کرد: با توجه به تعهداتی که دولت بایدن برای حمایت از اوکراین حتی قبل از شروع تهاجم روسیه داده است، کرملین نباید از حمایت آمریکا از اوکراین شگفت زده شود.
روزنامه واشنگتن پست در گزارشی اعلام کرد روسیه در باره پیامدهای خطرناک و غیرقابل پیش بینی ادامه تحویل سلاح به اوکراین، به آمریکا و غرب هشدار داده است.
این روزنامه آمریکایی به نقل از متن یادداشت سیاسی روسیه افزود: ما از ایالات متحده و هم پیمانانش می خواهیم که تسلیح غیرمسئولانه اوکراین را متوقف کنند، زیرا که پیامدهای غیرقابل پیش بینی برای امنیت منطقه و جهان دارد.
شبکه خبری راشاتودی نوشت: مسکو به مداخله غرب در اوکراین پاسخ خواهد داد و در این راستا تسلیحات ارسال شده ناتو به خاک اوکراین را اهداف مشروع نظامی قلمداد خواهد کرد.
سرگئی ریابکوف معاون وزیر امورخارجه روسیه با این هشدار اعلام کرد؛ روسیه کاروان های تحویل تسلیحات نظامی از سوی کشورهای عضو ناتو به اوکراین را به محض ورود به خاک این کشور، به عنوان اهداف مشروع نظامی قلمداد و هدف قرار خواهد داد.
ریابکوف تصریح کرد که هدف مسکو در حال حاضر این است که برای واشنگتن و دیگر متحدانش کاملاً روشن سازد که روسیه از روش‌های شدید در پاسخ به تلاش‌ها برای مهار ارتش روسیه در اوکراین استفاده خواهد کرد.
ولادیمیر پوتین رئیس جمهوری روسیه ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو - کی‌یف به رویارویی نظامی تغییر وضعیت داد. جنگ در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003VHc
835239,۱۴۰۱/۰۱/۲۶,سیاسی,محسن رضایی در بیمارستان بستری شد (+عکس),اطلاعات روشنی از دلایل بستری شدن ایشان منتشر نشده ولی گفته می‌شود وی به دلیل ضعف شدید جسمانی به بیمارستان منتقل شده است.,"خبرگزاری دانشگاه آزاد(ایسکا نیوز) نوشت: معاون اقتصادی رئیس جمهوری و دبیر پیشین مجمع تشخیص مصلحت در بیمارستان بستری شد.
محسن رضایی معاون اقتصادی رئیس جمهوری و دبیر پیشین مجمع تشخیص مصلحت، امروز ۲۶ فروردین ماه، در بیمارستان بستری شد.
هنوز اطلاعات روشنی از دلایل بستری شدن ایشان منتشر نشده ولی گفته می‌شود وی به دلیل ضعف شدید جسمانی به بیمارستان منتقل شده است.
محسن رضایی در بیمارستان و عیادت قالیباف از او
                           ",https://www.asriran.com/003VHb
835238,۱۴۰۱/۰۱/۲۶,بین الملل,جسد ۹۰۰ غیرنظامی در نزدیکی کی‌یف پیدا شد,بر اساس بررسی‌های پلیس مشخص شده که ۹۵ درصد این افراد بر اثر جراحات گلوله جان خود را از دست داده‌اند.,"آندری نبیتوف، رئیس پلیس منطقه‌ای کی‌یف می‌گوید پس از عقب‌نشینی نیروهای روسیه بیش از ۹۰۰ جسد غیرنظامیان در حومه کی‌یف کشف شده است.
او همچنین ادامه داد که این اجساد در خیابان‌ها رها و برخی از آنها نیز به صورت موقت دفن شده بودند.
به گزارش یورونیوز، نبیتوف در ادامه توضیح داد که بر اساس بررسی‌های پلیس مشخص شده که ۹۵ درصد این افراد بر اثر جراحات گلوله جان خود را از دست داده‌اند.                           ",https://www.asriran.com/003VHa
835237,۱۴۰۱/۰۱/۲۶,اخبار سلامت,افزایش تعداد شهرهای قرمز کرونایی/ ۵۵ شهر در وضعیت قرمز,همچنین تعداد شهرهای با وضعیت زرد از ۲۹۱ به ۲۷۴ شهر و تعداد شهرهای با وضعیت آبی از ۵۴ به ۳۵ شهر کاهش یافت.,"بر اساس اعلام مرکز روابط عمومی و اطلاع‌رسانی وزارت بهداشت، تعداد شهرهای قرمز کرونایی از ۳۴ شهر به ۵۵ شهر افزایش یافت.
به گزارش ایسنا، بر اساس اعلام وزارت بهداشت، بر اساس آخرین به روز رسانی‌ها، تعداد شهرهای با وضعیت قرمز در کشور از ۳۴ به ۵۵ افزایش و تعداد شهرهای با وضعیت نارنجی از ۶۹ به ۸۴ شهر افزایش یافت.
همچنین تعداد شهرهای با وضعیت زرد از ۲۹۱ به ۲۷۴ شهر و تعداد شهرهای با وضعیت آبی از ۵۴ به ۳۵ شهر کاهش یافت.
بر این اساس در حال حاضر ۵۵ شهر در وضعیت، ۸۴ شهر در وضعیت نارنجی، ۲۷۴ شهر در وضعیت زرد و ۳۵ شهر در وضعیت آبی کرونایی قرار دارند.
                                                                     ",https://www.asriran.com/003VHZ
835236,۱۴۰۱/۰۱/۲۶,بین الملل,واکنش اتحادیه اروپا به تصمیم مسکو در اخراج دیپلمات‌های اروپایی,وزارت امور خارجه روسیه روز جمعه در بیانیه ای اعلام کرد که مسکو ۱۸ کارمند دفتر نمایندگی اتحادیه اروپا در روسیه را به تلافی اخراج ۱۹ دیپلمات روس در اوایل ماه جاری توسط بروکسل اخراج کرده است.,"دفتر سخنگویی اتحادیه اروپا روز جمعه با صدور بیانیه‌ای تصمیم مسکو برای اخراج تعدادی از دیپلمات‌های اروپایی از روسیه را غیر موجه خواند.
به گزارش ایرنا، در این بیانیه که یک نسخه آن در تارنمای اتحادیه اروپا منتشر شد آمده است: اتحادیه اروپا از تصمیم غیرموجه و بی اساس فدراسیون روسیه برای اخراج ۱۸ عضو هیئت نمایندگی اتحادیه اروپا در فدراسیون روسیه ابراز تاسف می کند. دیپلمات های اتحادیه اروپا وظایف خود را در چارچوب و با احترام کامل به کنوانسیون وین در مورد روابط دیپلماتیک انجام می دهند.
اتحادیه اروپا اقدام روسیه را «تلافی‌جویانه و گزینشی» خواند که منجر به انزوای بیشتر مسکو خواهد شد.
در این بیانیه آمده است: اتحادیه اروپا از روسیه می‌خواهد تا تجاوزات خود به اوکراین را متوقف کند و به قوانین بین‌المللی و رویکرد همکاری در روابط بین‌المللی خود بازگردد.
وزارت امور خارجه روسیه روز جمعه در بیانیه ای اعلام کرد که مسکو ۱۸ کارمند دفتر نمایندگی اتحادیه اروپا در روسیه را به تلافی اخراج ۱۹ دیپلمات روس در اوایل ماه جاری توسط بروکسل اخراج کرده است.
اتحادیه اروپا در ۵ آوریل به ۱۹ دیپلمات روس دستور داد تا به دلیل ""شرکت در فعالیت های مغایر با وضعیت دیپلماتیک خود"" بلژیک را ترک کنند. وزارت خارجه روسیه در بیانیه خود اعلام کرد که مارکوس ادرر سفیر اتحادیه اروپا در روسیه را احضار کرده و یادداشت اعتراضی به وی تحویل داده است.
در این بیانیه آمده است: «طرف روسی اعلام کرد که اتحادیه اروپا مسئول تخریب مداوم ساختار گفتگو و همکاری دوجانبه است که شکل‌گیری آن دهه‌ها طول کشید.» بر اساس این بیانیه دیپلمات های اتحادیه اروپا باید هر چه سریعتر روسیه را ترک کنند.
تنش‌ها میان روسیه و اتحادیه اروپا در هفته‌های اخیر پس از آغاز عملیات ویژه روسیه در اوکراین تشدید شده است. اتحادیه اروپا در حمایت از اوکراین تحریم‌های سنگینی را علیه روسیه وضع کرده تا این کشور را وادار به عقب نشینی کند.
""ولادیمیر پوتین"" رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را «عملیات ویژه» خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003VHY
835235,۱۴۰۱/۰۱/۲۶,سیاست خارجی,واکنش ایران به اعزام اجباری پناهجویان مقیم انگلیس به رواندا,طرح انگلیس در قرار دادن مسئولیت خود در قبال پناهجویان بر دوش یک کشور ثالث، افراد پناهنده را در معرض نقض حقوق مندرج در کنوانسیون‌های پناهندگی و معاهدات حقوق بشری قرار داده و ملاحظات انسانی و اخلاقی را به شکل کاملی نادیده می‌گیرد.,"سخنگوی وزارت امور خارجه طرح اعلامی دولت انگلیس برای اعزام اجباری پناهجویان مقیم این کشور به رواندا را فرار از تعهدات و مسئولیت‌های بین‌المللی این کشور خواند و این اقدام را مغایر با روح و متن کنوانسیون پناهندگان برشمرد.
به گزارش ایلنا، سعید خطیب‌زاده امشب طرح اعلامی دولت انگلیس برای اعزام اجباری پناهجویان مقیم این کشور به رواندا را فرار از تعهدات و مسؤولیت‌های بین‌المللی این کشور خواند و انتقال این افراد به خارج از خاک انگلیس را مغایر با روح و متن کنوانسیون پناهندگان برشمرد.
وی ادامه داد: این طرح انگلیس در قرار دادن مسئولیت خود در قبال پناهجویان بر دوش یک کشور ثالث، افراد پناهنده را در معرض نقض حقوق مندرج در کنوانسیون‌های پناهندگی و معاهدات حقوق بشری قرار داده و ملاحظات انسانی و اخلاقی را به شکل کاملی نادیده می‌گیرد.
سخنگوی وزارت امور خارجه کالاانگاری پناهجویان، اعمال خشونت و رفتارهای تحقیرآمیز که مغایر با کرامت انسانی است را مردود خواند و با اشاره به میزبانی از میلیون‌ها پناهنده از سوی جمهوری اسلامی ایران، گفت: طرح دولت انگلیس برای اخراج پناهجویان در حالی است که این کشور و سایر کشورهای غربی همواره تلاش‌های جمهوری اسلامی ایران در مدیریت و رسیدگی به میلیون‌ها مهاجر و پناهنده را نادیده می‌گیرند.
خطیب‌زاده افزود: جمهوری اسلامی ایران با رعایت ملاحظات انسانی و بشردوستانه و دریافت حداقل کمک‌های خارجی، از میلیون‌ها پناهنده به ویژه از کشور همسایه، افغانستان میزبانی کرده است که بارها مورد تقدیر و شناسایی نهادهای بین‌المللی مربوط به امور پناهندگان قرار گرفته است.                           ",https://www.asriran.com/003VHX
835234,۱۴۰۱/۰۱/۲۶,حوادث,دادگستری خوزستان: پیگیری قضایی هتک حرمت منشی یک درمانگاه در بهبهان,دستگاه قضایی این‌گونه کج‌اخلاقی‌ها در جامعه را برنمی‌تابد و با عامل این برخورد نامناسب، در چارچوب قانون برخورد خواهد شد.,"رئیس کل دادگستری خوزستان از پیگیری قضایی در خصوص اتفاقات رخ داده در یکی از درمانگاه‌های شهرستان بهبهان خبر داد.
دکتر علی دهقانی اظهار کرد: در پی انتشار فیلم درگیری و هتک حرمت بانوی منشی یکی از درمانگاه‌های بهبهان در فضای مجازی، دستور بررسی و پیگیری موضوع سریعا صادر شد.
به گزارش ایسنا به نقل از دادگستری خوزستان، وی با بیان اینکه متهم دستگیر و بازداشت شده است، گفت: دستگاه قضایی این‌گونه کج‌اخلاقی‌ها در جامعه را برنمی‌تابد و با عامل این برخورد نامناسب، در چارچوب قانون برخورد خواهد شد.
دهقانی از مردم خواست که موضوع را به‌جای شبکه‌های خبری معاند از مراجع رسمی خبری و قضایی داخل کشور پیگیری کنند.                           ",https://www.asriran.com/003VHW
835233,۱۴۰۱/۰۱/۲۶,ورزشی,اوکراین جانشین روسیه در مسابقات والیبال قهرمانی جهان,هر تیمی که از این تورنمنت حذف می‌شد، تیم بیست و سوم رده بندی جهانی جای آن تیم را می‌گرفت و طبق همین موضوع اوکراین به جای روسیه در این مسابقات شرکت می‌کند.,"اوکراین در مسابقات والیبال قهرمانی مردان جهان جانشین روسیه شد.
به گزارش خبرگزاری صدا و سیما، فدراسیون والیبال اوکراین از جانشینی تیم ملی این کشور در مسابقات قهرمانی مردان جهان پس از حذف روسیه خبر داد.
میخایلو مِلنیک، رئیس فدراسیون والیبال اوکراین اعلام کرد که نامه‌ای از فدراسیون جهانی والیبال دریافت کرده است مبنی بر اینکه؛ تیم ملی این کشور در مسابقات قهرمانی جهان ۲۰۲۲ به میزبانی لهستان و اسلوونی به جای روسیه حضور خواهد داشت.
طبق نامه فدراسیون جهانی، اوکراین (تیم ۲۳ رنکینگ جهانی)، بدون قرعه‌کشی در گروه A به همراه صربستان، تونس و پورتوریکو رقابت خواهد کرد. هر تیمی که از این تورنمنت حذف می‌شد، تیم بیست و سوم رده بندی جهانی جای آن تیم را می‌گرفت و طبق همین موضوع اوکراین به جای روسیه در این مسابقات شرکت می‌کند.
تیم ملی ایران نیز در مسابقات قهرمانی جهان که شهریور ۱۴۰۱ برگزار می‌شود با مصر، هلند و آرژانتین رقابت خواهد کرد.
فدراسیون جهانی به دلیل حمله نظامی روسیه به اوکراین، این کشور را از میزبانی و شرکت در مسابقات قهرمانی جهان، محروم کرد.                           ",https://www.asriran.com/003VHV
835232,۱۴۰۱/۰۱/۲۶,ورزشی,وزیر ورزش: آرزویم معرفی ورزش زورخانه ای به جهان است,این رشته نیاز به احیا دارد و نگاه خیلی ها به این رشته باید عوض شود. همه چیز در این رشته است. حرکت های هماهنگ، استقامت و اوج فاکتورهای آمادگی جسمانی را در اجرای ورزشکاران این رشته می بینیم.,"حمید سجادی با تمجید از ورزشکاران ورزش زورخانه ای، گفت: آرزویم این است که این رشته را به جهان معرفی کنیم.
به گزارش ایسنا، سید حمید سجادی در مراسم گلریزان فدراسیون ورزش های زورخانه ای برای آزادی زندانیان جرائم غیر عمد، گفت: از شهردار منطقه ۵ که الان به من گفتند دستور دادند زورخانه جوانمردان شهدای کن در اختیار فدراسیون زورخانه ای قرار بگیرد، که من از ایشان تشکر می کنم. از آقای باران چشمه که رییس فدراسیون و بهترین مشاور بنده است و همچنین همه حضار و اساتید خودم تشکر می کنم.
وی افزود: از ورزشکاران عزیز که امشب ما را واقعا به ذوق آوردند تشکر می کنم. ثواب اتفاق امشب از همه برنامه های دیگر ما مضاعف تر بود. اینجا مجلس امیرالمومنین، فتوت و افتادگی است.
سجادی خاطرنشان کرد: امیدوارم بتوانیم فرهنگ گلریزان را ترویج دهیم. یکی از آرزوهای من این است که ورزش زورخانه ای را به دنیا معرفی کنیم که رشته قدمت دار و اصیل ایرانی است. واقعیت این است که این رشته نیاز به احیا دارد و نگاه خیلی ها به این رشته باید عوض شود. همه چیز در این رشته است. حرکت های هماهنگ، استقامت و اوج فاکتورهای آمادگی جسمانی را در اجرای ورزشکاران این رشته می بینیم.
وزیر ورزش خاطرنشان کرد: زورخانه ها می توانند احیاگر فرهنگ دستگیری و توجه به نیازمندان باشند. امیدوارم همه بتوانیم با کمک هم این رشته را به جهان معرفی کنیم. امیدوارم چراغ زورخانه های ما همیشه روشن باشد.                           ",https://www.asriran.com/003VHU
787588,۱۴۰۱/۰۱/۲۶,سرگرمی,منظره ای دیدنی از طلوع خورشید در دریاچه سندی(عکس),دریاچه سندی-ایالت لوئیزیانا/ آمریکا,"بیشتر بخوانید:

*وریوفکینا؛ عمیق ترین غار جهان(عکس)
*93 عکس جالب عکاس ژاپنی از آسیا

                            ",https://www.asriran.com/003It2
835231,۱۴۰۱/۰۱/۲۶,اخبار سلامت,هشدار محققان: ویروس زیکا تنها یک جهش با جرقه شیوع گسترده‌تر فاصله دارد,ویروس زیکا از سوی پشه‌ها در مناطق گرمسیری و نیمه‌ گرمسیری منتقل می‌شود و گزارش‌هایی مبنی بر ابتلا به این ویروس در ۸۶ کشور در سراسر جهان گزارش شده است.,"یورونیوز: دانشمندان هشدار داده‌اند که تنها با یک جهش در ویروس زیکا می‌توان شاهد جرقه شیوع گسترده دیگری از این بیماری در انسان بود.
محققان موسسه ایمونولوژی لا جولا، کالیفرنیا دریافته‌اند که ویروس زیکا می‌تواند به گونه‌ای جهش پیدا کند که عفونی‌تر شود و از سوی دیگر از ایمنی‌های قبلی موجود به‌طور بالقوه عبور کند.
پروفسور سوجان شرستا، محقق موسسه لا جولا که به همراه پروفسور پی‌یونگ شی از دانشگاه تگزاس این مطالعه را رهبری کرده است، گفت: «جهان باید ظهور این سویه ویروس زیکا را زیر نظر بگیرد.»
ویروس زیکا از سوی پشه‌ها منتقل می‌شود و علائم ابتلا به زیکا معمولا در بزرگسالان خفیف است. با این حال، این ویروس می‌تواند جنین در حال رشد را آلوده کند و منجر به نقایص مادرزادی مانند میکروسفالی شود.
ویروس زیکا از سوی پشه‌ها در مناطق گرمسیری و نیمه‌ گرمسیری منتقل می‌شود و گزارش‌هایی مبنی بر ابتلا به این ویروس در ۸۶ کشور در سراسر جهان گزارش شده است.
این ویروس غیر از نیش پشه می‌تواند از طریق تماس جنسی، انتقال خون و فرآورده‌های خونی و پیوند اعضا از انسان به انسان سرایت کند.
اپیدمی این ویروس در سال‌های ۲۰۱۵ و ۲۰۱۶ وجود داشت به طوریکه این اپیدمی از برزیل شروع شد و به سایر کشورهای قاره آمریکا سرایت کرد.
ویروس زیکا و ویروس دنگی در بسیاری از کشورهای جهان همپوشانی دارند. ویروس دنگی به مانند زیکا یک «فلاوی ویروس» است که از پشه منتقل می‌شود بنابراین ویژگی‌های بیولوژیکی بسیاری دارد. در واقع این دو ویروس به اندازه‌ای مشابه هستند که پاسخ ایمنی ناشی از ابتلا به ویروس دنگی می‌تواند در مقابل ابتلا به زیکا محافظت ایجاد کند.
شرستا گفت: «در مناطقی که زیکا شیوع دارد اکثریت قریب به اتفاق مردم قبلا در معرض ویروس دنگی قرار گرفته‌اند و هم سلول‌های تی و هم پادتن‌های واکنش متقابل را دارند.»
هر دو ویروس طبق مطالعه دانشمندان به سرعت دچار جهش می‌شوند.
پروفسور شرستا تصریح کرد: «دنگی و زیکا ویروس‌های آرآن‌ای (RNA) هستند. به این معنی که می‌توانند ژنوم خود را تغییر دهند.»
وی افزود: «وقتی این همه پشه و تعداد زیادی میزبان انسان وجود دارد، این ویروس‌ها دائما در حال حرکت به جلو و عقب هستند و تکامل می‌یابند.»
برای مطالعه سرعت تکامل زیکا، تیم موسسه لا جولا چرخه‌های عفونتی را بازسازی کردند که به طور مکرر بین سلول‌های پشه و موش جابجا می‌شدند. این کار به دانشمندان موسسه لاجولا دریچه‌ای برای چگونگی تکامل طبیعی ویروس زیکا در مواجهه با میزبان‌های بیشتر را باز کرد.
محققان دریافتند که برای ویروس زیکا تقریبا آسان است که تغییر در اسید آمینه واحد را ایجاد کند که به ویروس اجازه می‌دهد کپی‌های بیشتری از خود بسازد و ابتلاها بیشتر شود. این جهش توانایی ویروس را برای تکثیر هم در موش‌ها و هم در پشه‌ها افزایش می‌دهد. این نوع زیکا همچنین افزایش تکثیر در سلول‌های انسانی را نشان داد.
خوزه آنجل رگلا-ناوا مولف اصلی مطالعه و محقق سابق فوق دکترای موسسه لاجولا و دانشیار فعلی دانشگاه گوادلاخارا مکزیک گفت: «این جهش واحد برای افزایش شدت ویروس زیکا کافی است. نرخ تکثیر بالا در یک پشه یا میزبان انسان می‌تواند انتقال ویروس یا بیماری‌زایی را افزایش دهد و باعث شیوع جدیدی شود.»
شرستا نیز تصریح کرد: «نوعی زیکا که ما شناسایی کردیم تا حدی تکامل یافته بود که ایمنی متقابل حفاظتی ایجاد شده از سوی ابتلای قبلی به ویروس دنگی را در موش‌ها ایجاد نمی‌کرد. متاسفانه برای ما اگر این نوع ویروس شیوع یابد ممکن است در زندگی واقعی، مشکلات مشابه ایجاد شده در موش‌ها را داشته باشیم.»
محققان در حال حاضر به‌دنبال راه‌هایی برای تطبیق واکسن‌های زیکا و درمان‌هایی هستند که تا با این جهش خطرناک مقابله کنند.
یافته‌های این تحقیق در مجله سل ریپورتز منتشر شده است.                           ",https://www.asriran.com/003VHT
835230,۱۴۰۱/۰۱/۲۶,بین الملل,روسیه ۱۸ دیپلمات اروپایی را اخراج کرد,وزارت امور خارجه مقدونیه شمالی مدعی شده است که این دیپلمات‌ها «فعالیت‌هایی برخلاف کنوانسیون وین در مورد روابط دیپلماتیک» انجام داده‌اند.,"روسیه در اقدام متقابل در اخراج دیپلمات‌های خود توسط کشورهای اروپایی، ۱۸ دیپلمات اروپایی را از خاک خود اخراج کرد.
به گزارش ایرنا، اسکای نیوز روز جمعه نوشت: وزارت خارجه روسیه از اخراج ۱۸ دیپلمات از نمایندگی اتحادیه اروپا خبر داد.
اخراج ۶ دیپلمات روس از مقدونیه شمالی
همچنین اسپوتنیک نوشت: مقامات مقدونیه شمالی تصمیم گرفتند ۶ دیپلمات روس را «عنصر نامطلوب» اعلام کنند.در بیانیه وزارت خارجه مقدونیه شمالی آمده است: «امروز سرگئی بزدنیکین سفیر روسیه در مقدونیه شمالی به وزارت امور خارجه احضار شد و یادداشتی مبنی بر اعلام شش دیپلمات سفارت روسیه در مقدونیه شمالی به عنوان» عنصر نامطلوب «به وی تحویل داده شد.»
وزارت امور خارجه مقدونیه شمالی مدعی شده است که این دیپلمات‌ها «فعالیت‌هایی برخلاف کنوانسیون وین در مورد روابط دیپلماتیک» انجام داده‌اند.
در ادامه بیانیه آمده است که دیپلمات‌های روس باید ظرف «پنج روز آینده» این کشور را ترک کنند.
پیش از این، ماریا زاخارووا، سخنگوی وزارت امور خارجه روسیه گفت، مسکو موضع خود در قبال اوکراین را به خاطر اعلام دیپلمات‌های روس در فرانسه به عنوان عنصر نامطلوب، تغییر نخواهد داد.
زاخارووا در کانال تلگرامی خود نوشت: «آنها یکباره همه این اقدامات را اعلام نمی‌کنند به این امید که ما موضع خود را تغییر دهیم؟ ما آن را تغییر نمی‌دهیم. و من به وزارت خارجه فرانسه می‌گویم: اگر حداقل طی آن ۸ سال یک بار اجرای توافقات مینسک توسط کی یف را حتی با خطر اعمال تحریم‌ها مرتبط می‌کردید، به صلح و ثبات در اروپا دست می‌یافتید.»
پیشتر وزارت خارجه فرانسه شش دیپلمات روس را به عنوان عنصر نامطلوب اعلام کرد.                           ",https://www.asriran.com/003VHS
835229,۱۴۰۱/۰۱/۲۶,بین الملل,سیا: پوتین ممکن است از سلاح‌های هسته‌ای کوچک‌تر استفاده کند,روسیه صاحب زرادخانه تسلیحات هسته‌ای تاکتیکی با بازده پایین‌تر از بمب‌های استفاده‌ شده در هیروشیما و ناکازاکی ژاپن توسط آمریکا در جریان جنگ جهانی دوم است.,"دویچه وله نوشت: ویلیام برنز، رئیس سازمان سیا می‌گوید روسیه ممکن است از سلاح اتمی کوچک استفاده کند. برنز گفته است که این تهدید را باید جدی گرفت و برای مقابله با آن آماده بود. پوتین قبلا دستور آمادگی نیروهای بازدارنده هسته‌ای را داده بود.
ویلیام برنز، رئیس سازمان اطلاعات مرکزی آمریکا (سیا) روز پنجشنبه ۲۴ فرودین (۱۳ آوریل) هشدار داد که روسیه ممکن است از سلاح‌های هسته‌ای کوچک‌تر در جنگ اوکراین استفاده کند.
برنز معتقد است، ولادیمیر پوتین، رئیس‌ جمهوری روسیه در صورت ""یاس و ناامیدی"" و عقب‌نشینی نیروهای نظامی‌اش ممکن است دستور استفاده از ""سلاح‌های هسته‌ای تاکتیکی یا کوتاه‌برد"" را صادر کند.
برنز تأکید کرد که ""شواهد عملی چندانی"" از آمادگی روسیه برای این اقدام وجود ندارد، اما این خطر با وجود این بسیار ""نگران‌کننده"" است. او این سخنان را در پاسخ به پرسش سَم نان، سناتور سابق حزب جمهوری‌خواه و از مدافعان حوزه کنترل تسلیحات بیان کرده است.
روسیه صاحب زرادخانه تسلیحات هسته‌ای تاکتیکی با بازده پایین‌تر از بمب‌های استفاده‌ شده در هیروشیما و ناکازاکی ژاپن توسط آمریکا در جریان جنگ جهانی دوم است.
در دکترین نظامی روسیه اصل ""تشدید تنش برای تنش‌زدایی"" وجود دارد که در صورت عقب ماندن روسیه از غرب، این کشور می‌تواند از سلاح هسته‌ای کم‌بازده که قدرت تخریبی کم‌تری دارد استفاده کند.
هدف روسیه از انجام چنین اقدامی این است که طرف مقابل پس از آن عقب‌نشینی کند تا از نابودی کامل متقابل در یک جنگ هسته‌ای با بمب‌های اتمی بزرگ و استراتژیک جلوگیری شود.
پوتین یک ماه پس از حمله به اوکراین به وزیر دفاع و رئیس ستاد کل ارتش این کشور دستور داد تا نیروهای بازدارنده هسته‌ای را در ""شرایط ویژه آمادگی رزمی"" قرار دهند. او تهدید کرده بود که اگر کشوری مستقیما در بحران کنونی مداخله کند، با ''عواقب وحشتناکی'' روبرو خواهد شد.
هم‌زمان با صحبت‌های رئیس سازمان سیا دمیتری مدودف، معاون رئیس شورای امنیت ملی روسیه نیز روز پنجشنبه ۱۴ آوریل هشدار داد که در صورت پیوستن سوئد و فنلاند به پیمان آتلانتیک شمالی (ناتو)، روسیه نیز باید سیاست دفاعی خود را تقویت کند.
او تهدید کرد: «هیچ فرد عاقلی نمی‌تواند آرزوی افزایش تنش در مرزهای خود و استقرار موشک‌های اسکندر و مافوق صوت و کشتی‌های مجهز به سلاح هسته‌ای را در نزدیکی خانه خود داشته باشد.»
بر اساس برآوردهای اوکراین و دولت‌های غربی پس از عقب‌نشینی نیروهای روسیه از منطقه کی‌یف احتمال می‌رود که حمله بزرگ روسیه به شرق اوکراین به زودی صورت گیرد.
به گفته کارشناسان هدف مسکو برقراری ارتباط مستقیم زمینی بین شبه جزیره الحاق‌شده کریمه و مناطق لوهانسک و دونتسک است که تحت کنترل جدایی‌طلبان طرفدار روسیه قرار دارد.
باران‌های شدید سرعت عملیات ارتش روسیه را کاهش داد
خبرگزاری فرانسه به نقل از یک مقام ارشد وزارت دفاع آمریکا روز پنجشنبه (۱۴ آوریل) گزارش داد، بارش باران‌های مداوم در چند روز گذشته از سرعت عملیات و حملات ارتش روسیه کاسته است.
این مقام آمریکایی که خواست نامش فاش نشود به این خبرگزاری گفته است عملیات نظامی خارج از جاده‌های آسفالت‌شده برای ارتش روسیه دشوارتر شده است.                           ",https://www.asriran.com/003VHR
835228,۱۴۰۱/۰۱/۲۶,اجتماعی ,آزادی ۱۲۴ محکوم مالی از زندان کاشان,برای آزادی این تعداد از مددجویان یک هزار و ۳۸۰ میلیارد ریال مورد نیاز است و امیدواریم شهروندان در این برنامه انسانی و دینی مشارکت کنند.,"رئیس زندان کاشان گفت: سال گذشته ۱۲۴ نفر از مددجویان مالی غیرعمد در زندان کاشان به آغوش خانواده برگشتند که سه نفر از آنها خانم بودند.
محسن محبوبی، امروز(جمعه، ۲۶ فروردین) در آیین جشن گلریزان کاشان، افزود: جامعه انسانی نیازمند فرهنگ گذشت و رحمت و صلح و مهربانی است و همه ما باید برای ترویج این فرهنگ در جامعه مشارکت کنیم.
وی تصریح کرد: جامعه امروز، یک جامعه در حال گذار است و مردم باید راهکارهای مطالبه‌گری درست و عقلانی برای حقوق خود را یاد بگیرند، زیرا همه نگران حقوق خود هستند و در نتیجه جامعه عصبی است و مطالبات خود را فریاد می‌زند تا به حق خود برسد و حتی در خانواده نیز همین روال است و مشکلاتی را برای خود و جامعه ایجاد می‌کند.
به گزارش ایسنا، رئیس زندان کاشان تاکید کرد: در جامعه مدنی تشکل‌های مردمی مثل ستاد دیه، واسطه شده و رابطه‌ها را تعدیل و متوازن می‌کند و در این حالت مردم مطمئن هستند که صدایشان شنیده می‌شود.
محبوبی گفت: سال گذشته ۱۲۴ نفر از مددجویان مالی غیرعمد در زندان کاشان به آغوش خانواده برگشتند که سه نفر از آنها خانم بودند.
رئیس زندان کاشان اظهار کرد: برای آزادی این گروه از محکومان اعتباری معادل ۲۵۵ میلیارد و ۱۷۶ میلیون ریال صرف شد که ۹۸ نفر از آنها بدهکاران مالی، ۱۸ نفر نفقه، دو نفر مهریه و دو نفر نیز دیه بودند.
وی افزود: کمک بلاعوض ستاد دیه کشور به ارزش ۱۶ میلیارد و ۶۵۰ میلیون ریال، کمک بلاعوض ستاد دیه کاشان برای آزادی ۸۷ نفر به مبلغ ۱۸ میلیارد و ۶۲۳ میلیون و ۷۵۹ هزار ریال و وام بانک‌های عامل برای آزادی ۳۴ نفر به ارزش ۴۲ میلیارد و ۴۴۰ میلیون ریال بوده است.
محبوبی گفت: کمک سازمان زندان‌ها برای آزادی سه نفر به مبلغ ۳۲۰ میلیون، قبول اعسار برای ۱۶ نفر از محکومان به ارزش ۳۱ میلیارد و ۱۲۶ میلیون ریال و آورده نقدی ۴۰ نفر از محکومان به ارزش ۲۴ میلیارد و ۵۰۹ میلیون ریال و ۹۵۷ هزار ریال بود.
وی با اشاره به سنت گذشت و بخشش در جامعه گفت: پاداش عمل خداپسندانه و خیرخواهانه ۵۶ نفر از شاکیان نزد خدا محفوظ است که با بخشش مبلغ ۱۲۱ میلیارد و ۵۰۷ میلیون ریال طلب خود با آزادی این گروه از مددجویان شادی و امنیت را به این خانواده‌ها هدیه کردند.
رئیس زندان کاشان، گفت: جشن گلریزان امسال نیز با هدف آزادی ۱۰۱ نفر از محکومان مالی غیرعمد برگزار شده است.
محبوبی افزود: برای آزادی این تعداد از مددجویان یک هزار و ۳۸۰ میلیارد ریال مورد نیاز است و امیدواریم شهروندان در این برنامه انسانی و دینی مشارکت کنند.
وی تصریح کرد: بنا بر آمار موجود ۸۴ نفر محکوم مالی و دیه به ارزش یک هزار و ۲۸۰ میلیارد ریال، ۱۷ نفر محکوم به پرداخت مهریه و نفقه به ارزش ۱۰۰ میلیارد ریال هستند.                           ",https://www.asriran.com/003VHQ
835227,۱۴۰۱/۰۱/۲۶,سیاسی,هشدار ایران به رژیم صهیونیستی در ارتباط با وقایع مسجدالاقصی,جنایات صهیونیست‌ها علیه مردم مظلوم فلسطین حاکی از ضعف روزافزون این رژیم اشغالگر می‌باشد که برای سرپوش گذاشتن بر آن، توان پوشالی خود را در برابر عده‌ای نمازگزار بی‌دفاع را به نمایش می‌گذارد.,"سعید خطیب زاده سخنگوی وزارت امور خارجه ""تعرض بی‌شرمانه"" صهیونیست‌ها در ماه مبارک رمضان به اماکن مقدس فلسطین و یورش به روزه‌داران و نمازگزاران در مسجدالاقصی را قویا محکوم و نسبت به ""تداوم اقدامات وحشیانه و تروریستی اشغالگران در قدس و فلسطین اشغالی"" هشدار داد.
به گزارش ایسنا، سخنگوی وزارت امور خارجه با اشاره به ضرب و جرح نمازگزاران فلسطینی به دست نظامیان اشغالگر اظهار داشت، جنایات صهیونیست‌ها علیه مردم مظلوم فلسطین حاکی از ضعف روزافزون این رژیم اشغالگر می‌باشد که برای سرپوش گذاشتن بر آن، توان پوشالی خود را در برابر عده‌ای نمازگزار بی‌دفاع را به نمایش می‌گذارد.
خطیب زاده افزود، این جنایات که نقض آشکار حقوق بین الملل و حقوق بشر است، بیش از پیش نشان می‌دهد که خیانت برخی سران کشورهای اسلامی در عادی‌سازی روابط با رژیم‌ جعلی صهیونیستی، به عادی سازی رفتارهای این رژیمِ ذاتا خون‌ریز و بحران آفرین نمی انجامد، بلکه بر عکس، اقدامات ددمنشانه این رژیم در قبال فلسطینیان به دلیل پشت کردن برخی سران کشورهای اسلامی و عربی به آرمان فلسطین افزایش یافته، تا حدی که شاهد خشونت افسار گسیخته این رژیم آپارتاید و نژادپرست هستیم.
سخنگوی وزارت امور خارجه ضمن دعوت از دولت‌ها و سازمان‌های بین المللی به حمایت از مردم فلسطین و جلوگیری از تداوم جنایات صهیونیست‌ها در فلسطین، خواستار تحرک مردمی و ملت های مسلمان در حمایت از مسجد الاقصی شد.
خطیب زاده در پایان، پیامد اقدامات صهیونیست‌ها درقدس و فلسطین را متوجه این رژیم و حامیان منطقه‌ای و بین المللی آن دانست و خواستار واکنش صریح و فوری سازمان همکاری اسلامی و کشورهای مسلمان در حمایت از مسجد الاقصی شد.                           ",https://www.asriran.com/003VHP
835226,۱۴۰۱/۰۱/۲۶,اجتماعی ,پیکر سرباز جوان به چند بیمار زندگی بخشید,به ما گفته شد چون پسرم در لباس نظام و خدمت دچار سانحه شده، می‌توان او را شهید محسوب کرد و ما هم استقبال کردیم. البته من خودم دوست داشتم اهدای عضو قسمت خودم شود اما تقدیر پسرم بود.,"پدر و مادر وحید وقتی متوجه شدند پسر ۲۰ ساله‌شان بر اثر تصادف دچار مرگ مغزی شده و دیگر به این دنیا برنمی‌گردد، دو کلیه، کبد، پانکراس، قلب، کشاله‌های ران، مغز استخوان، قرنیه‌های چشم و سایر اعضای مورد استفاده بدنش را در اختیار تیم اهدای عضو قرار دادند تا با این اقدام آنها، چند بیمار دیگر شانس زندگی دوباره پیدا کنند.
روزنامه «جام جم» در ادامه نوشت: وحید فقط ۲۰ بهار پشت سرگذاشته بود و هنوز فرصت زیادی برای ادامه زندگی داشت. یک سال از سربازی‌اش گذشته و نقشه‌های زیادی برای آینده‌اش کشیده بود اما یک تصادف باعث شد او جانش را از دست بدهد.
۱۹ فروردین امسال بود که وحید تصمیم گرفت از پادگان محل خدمتش به خانه برود. ساعت ۱۱ و ۳۰ دقیقه صبح بود که از پادگان خارج شد، بی‌خبر از این‌که حادثه در کمین اوست. ۱۰ دقیقه بعد، در تقاطع رودکی - آزادی تهران، قیامتی بپا شد و مردم دور فردی که روی زمین افتاده بود، جمع شدند. مرد تصادفی، هیچ‌کس نبود جز وحید که پدر و مادرش در خانه منتظر بازگشت او بودند.
پس از تصادف، وحید را به بیمارستان امام خمینی منتقل کردند. اقدامات اولیه پزشکی آغاز شد و در این مدت، فرمانده وحید، موضوع تصادف او را به پدرش اطلاع داد و پدر و برادرش که فقط یک سال با وحید تفاوت سنی داشت، به بیمارستان رفتند.
سر و صورت وحید بر اثر شدت تصادف بشدت زخمی شده بود. پزشکان به پدر و عموی وحید گفتند او خونریزی مغزی کرده اما حالش بهتر خواهد شد.
فردای روز حادثه دوباره اعضای خانواده به بالین وحید رفتند اما این بار از امیدواری پزشکان خبری نبود و گفتند سطح هوشیاری سرباز جوان کم شده است اما خانواده و پدر وحید همچنان امیدوار بودند ورق به نفع آنها برگردد و در روزهای آینده، سطح هوشیاری وحید افزایش یابد.
روز سوم پس از حادثه، وقتی دوباره اعضای خانواده برای ملاقات به بیمارستان رفتند، پزشکان این بار حامل خبر خوبی برای آنها نبودند و گفتند مرگ مغزی شده است.
حبیب‌الله عربشاهی، پدر وحید می‌گوید: از طرف تیم اهدای عضو، آقایی آمد و پس از گرفتن یک‌سری آزمایش به ما گفت وحید، مرگ مغزی شده است. اگر مایل هستید، اهدای عضو کنید تا چند بیمار دیگر نیز نجات پیدا کنند. هیچ اجباری هم در این کار نبود و به ما گفتند تصمیم‌گیرنده، فقط خودتان هستید. هیچ وعده و وعیدی هم به ما ندادند.
من و همسرم از طریق رسانه‌ها و فیلم با بحث اهدای عضو آشنا شده بودیم و برای همین پس از مشورت با مادر وحید، تصمیم گرفتیم اعضای بدن او را اهدا کنیم. در تمام مراحل، رضایت همسرم را گرفتم. بخشی از اعضای بدن او در همان بیمارستان امام خمینی اهدا شد و پس از آن، وقتی پیکر وحید به پزشکی قانونی منتقل شد، آنجا هم گروه دیگری با ما در مورد بخشش قسمت‌های دیگر از بدن وحید صحبت کردند. ما هم که می‌دیدیم کار خیر است و ده‌ها بیمار دیگر نیز نجات پیدا کرده و به زندگی برمی‌گردند، رضایت دادیم و بخش‌های مورد نیاز بدن پسرم را اهدا کردیم. بعد هم به ما گفته شد چون پسرم در لباس نظام و خدمت دچار سانحه شده، می‌توان او را شهید محسوب کرد و ما هم استقبال کردیم. البته من خودم دوست داشتم اهدای عضو قسمت خودم شود اما تقدیر پسرم بود.
پدر درمورد خصوصیات اخلاقی وحید ادامه می‌دهد: من در کارخانه شیشه کار می‌کنم و پسرم بعدازظهرها وقتی کارش تمام می‌شد و به خانه برمی‌گشت، به من‌کمک می‌کرد و در واقع کمک‌خرج خانه بود. به‌جز وحید یک فرزند دیگر هم دارم که معلول است. پسرم خیلی کمک‌حال زندگی‌مان بود و بیشتر درآمدش را هم در اختیار مادرش قرار می‌داد. او بسیار مهربان، دلسوز و غمخوار همه بود. بچه که بود، نزد پدربزرگش تراشکاری یاد گرفت. او همیشه روی فکر و عمل وحید حساب باز می‌کرد و می‌گفت این پسر، حساب و کتاب خوب بلد است. پسرم آنقدر خوب بود که در زمان برگزاری مراسمش، تمام دوستانش آمده بودند. من اعتقاد دارم پسرم هنوز زنده است و فوت نکرده. وقتی قلب او در سینه فردی می‌تپد و چشمانش در چشمان فرد دیگری جا گرفته است، از نظر من او هنوز هم زنده است.                           ",https://www.asriran.com/003VHO
835225,۱۴۰۱/۰۱/۲۶,سیاسی,توقیف دو شناور حامل سوخت قاچاق توسط نیروی دریایی سپاه,در هفته اخیر یگان‌های عملیاتی نیروی دریایی سپاه موفق شدند با رصد و اشراف اطلاعاتی مؤثر در مجموع بیش از ۶۵۰ هزار لیتر سوخت قاچاق کشف، ضبط و شناورهای متخلف را توقیف و به مقامات قضایی محلی تحویل کنند.,"رزمندگان منطقه دوم نیروی دریایی سپاه یک فروند شناور، حامل ۲۵۰ هزار لیتر و دریادلان پایگاه امامت جاسک ۱۳۰ هزار لیتر سوخت قاچاق را در خلیج فارس و سواحل دریای عمان توقیف کردند.
به گزارش ایلنا، رزمندگان منطقه دوم و پایگاه امامت نیروی دریایی سپاه، صبح امروز موفق شدند یک فروند شناور متخلف حامل ۲۵۰ هزار لیتر و یک شناور دیگر ۱۳۰ هزار لیتر سوخت قاچاق را در آب‌های ساحلی بندر عامری بوشهر در خلیج فارس و بندر جاسک در دریای عمان توقیف کنند.
شناورهای متخلف به همراه خدمه‌های آن توقیف، دستگیر و برای تکمیل روند تحقیقات و سیر مراحل قانونی به مقامات قضایی محلی تحویل داده شدند.
در هفته اخیر یگان‌های عملیاتی نیروی دریایی سپاه موفق شدند با رصد و اشراف اطلاعاتی مؤثر در مجموع بیش از ۶۵۰ هزار لیتر سوخت قاچاق کشف، ضبط و شناورهای متخلف را توقیف و به مقامات قضایی محلی تحویل کنند.
عملیات‌های توقیف قاچاق سوخت در هفته اخیر توسط یگان‌های عملیاتی شناوری نیروی دریایی سپاه در منطقه چهارم ندسا و پایگاه امامت جاسک و اخیرأ امروز هم توسط رزمندگان منطقه دوم نیروی دریایی سپاه و پایگاه دریایی امامت جاسک نیروی دریایی سپاه بوده است.
مبارزه با قاچاق به ویژه قاچاق سوخت از اولویت‌های مهم و مورد پیگیری مستمر نیروی دریایی سپاه است که در راستای حمایت از تولید ملی و شکوفایی اقتصاد کشور صورت می‌گیرد و این مهم با ابلاغ و دستور سردار تنگسیری، فرمانده نیروی دریایی سپاه به یگان‌های عملیاتی این نیرو در سراسر سواحل دریایی برای مقابله جدی با قاچاق‌های سازمان‌یافته به ویژه قاچاق سوخت انجام می‌شود.                           ",https://www.asriran.com/003VHN
835224,۱۴۰۱/۰۱/۲۶,حوادث,خوزستان/ ضرب و شتم خانم منشی درمانگاه توسط عضو حراست یک پالایشگاه +فیلم,با توجه به این رفتار ناپسند و غیرانسانی، تا زمان رسیدگی به موضوع شهروند خاطی در مراجع قضایی، نامبرده تا اطلاع ثانوی از فعالیت در مجموعه بیدبلند خلیج فارس تعلیق خواهد شد.,"باشگاه خبرنگاران نوشت: دادستان بهبهان در استان خوزستان، در پی انتشار فیلم درگیری و هتک حرمت بانوی منشی یکی از درمانگاه های بهبهان در فضای مجازی، دستور بررسی و پیگیری موضوع را صادر کرد.
هدایت الله درخشنده مدیر روابط عمومی بید بلند خلیج فارس در این خصوص گفت: درگیری و هتک حرمت به منشی درمانگاه دندانپزشکی مهرگان شهرستان بهبهان ارتباطی به ما نداشته و خارج از سازمان چنین بی احترامی صورت پذیرفته است.
بید بلند خلیج فارس نیز همگام با مردم ضمن محکوم کردن این اقدام، خواستار رسیدگی فوری به آن در مراجع قضایی است.
به گفته دادستان بهبهان شخص مورد نظر اگرچه به لحاظ حقوقی از کارکنان شرکت بید بلند خلیج فارس بوده، اما خارج از محیط کاری و بدون داشتن نمادی از حراست بید بلند خلیج فارس مرتکب این رفتار شده است.
با توجه به این رفتار ناپسند و غیرانسانی، تا زمان رسیدگی به موضوع شهروند خاطی در مراجع قضایی، نامبرده تا اطلاع ثانوی از فعالیت در مجموعه بیدبلند خلیج فارس تعلیق خواهد شد.
به گزارش «انتخاب»؛ گفتنی است که فیلمی از بیمارستان مهرگان منتشر شده که در توضیح آن گفته شده ""شجاعی"" از مسئولان حراست پالایشگاه بیدبلند قصد استفاده از دفترچه بیمه خود برای فرد دیگری را داشته و هنگامی که با مخالفت پرسنل خانم بیمارستان مهرگان روبرو می‌شود، با مشت به صورت او می‌کوبد.
  

    کد ویدیو  دانلود    فیلم اصلی                                     ",https://www.asriran.com/003VHM
835221,۱۴۰۱/۰۱/۲۶,اقتصادی,مسافران پروازهای خارجی بخوانند: چه چیزهایی می توانید از کشور ببرید؟,خروج زیورآلات شخصی همراه مسافر شامل انواع مصنوعات طلا ، نقره و پلاتین در مجموع حداکثر تا ۱۵۰ گرم مجاز است. خروج هر گونه سکه طلا از کشور ممنوع است.,"هر کشوری برای ورود و خروج کالا مقرراتی دارد و ایران هم از این امر مستثنی نیست. خروج برخی کالاها از ایران یا بطور کلی ممنوع است، یا صرفا به میزان خاصی می‌توان خارج کرد. گاهی کسانی که قصد سفر به خارج از کشور را دارند، بدلیل ناآگاهی از این مقررات، در فرودگاه و هنگام خروج دچار مشکلاتی می‌شوند. در ادامه به بررسی جزئیات کالاهایی که مطلقا یا بصورت نسبی خروجشان توسط مسافر ممنوع است، می‌پردازیم.
اقتصادآنلاین در ادامه نوشت: برخی از کالاهایی که نمی‌توان از کشور خارج کرد، شاید اساسا استفاده یا همراه‌ داشتنش نیز معمول نباشد اما به هر حال برای روز مبادا باید این موارد را بخاطر داشته باشید:
۱. خروج خاویار دارای مجوز شیلات برای هر مسافر تا ۱۲۵ گرم مجاز است
۲. خروج فرش دستبافت تا متراژ ۲۰ متر مربع مجاز است. با این حال بردن فرش دستبافت به هر اندازه‌ای به کشورهای عراق، عربستان و سوریه ممنوع است.
۳. خروج ارز، اسناد بانکی و اوراق بهادار بی‌نام برای هر مسافر مجموعا تا سقف ۵ هزار یورو یا معادل آن به سایر ارزها مجاز بوده و مازاد بر آن باید ضمن اظهار به گمرک و رعایت تشریفات مربوطه نیاز به مجوز بانک دارد.
۴. خروج زیورآلات شخصی همراه مسافر شامل انواع مصنوعات طلا ، نقره و پلاتین در مجموع حداکثر تا ۱۵۰ گرم مجاز است. خروج هر گونه سکه طلا از کشور ممنوع است.
۵. خروج کالای ایرانی به هر میزان مشروط بر آن که جنبه تجاری نداشته باشد، مجاز است اما نباید برای فروش باشد.
۶. خروج ظروف و مصنوعات نقره به جز زیورآلات توسط مسافر حداکثر تا ۳ کیلوگرم مجاز است؛ مشروط بر آنکه این ظروف در زمره آثار تاریخی و فرهنگی محسوب نشود.
۷. خروج ابزار و یا وسایل حرفه‌ای به همراه مسافر به قصد برگشت کالا منوط به اعلام و موافقت قبلی از سوی گمرک است.
۸. خروج زعفران تا ۱۰۰ گرم برای هر مسافر مجاز است.
۹. خارج‌کردن مشروبات الکلی، وسایل قمار، اسلحه سرد و گرم و مواد محترقه و منفجره، مواد مخدر، نشریات، تصاویر، فیلم، عکس و هر کالایی که مغایر شئونات مذهبی و ملی کشور باشد، هر نوع نوشته مخالف مذهب رسمی کشور یا مخل نظم و عفت عمومی و شئون ملی، اشیای عتیقه و کلیه کالاهایی که جنبه میراث فرهنگی دارد و سایر کالاهایی که منع شرعی و قانونی دارند، بطور کلی ممنوع است.                           ",https://www.asriran.com/003VHJ
835220,۱۴۰۱/۰۱/۲۶,سیاست خارجی,بیانیه سپاه در محکومیت حادثه مسجد الاقصی: ظهور انتفاضه نوین کابوس صهیونیست‌ها و حامیان آنها است,بی تردید پیامدها و تبعات این اقدام و توطئه خطرناک دامان سکوت کنندگان در کشورهای اسلامی و نیز مدعیان حقوق بشر در مجامع بین‌المللی را خواهد گرفت و در افکار عمومی جهانیان عقوبت سختی برای آنان متصور می‌سازد.,"سپاه پاسداران انقلاب اسلامی در بیانیه‌ای با محکومیت شدید ""حمله وحشیانه و جنایتکارانه رژیم صهیونیستی به مسجد الاقصی"" ظهور انتفاضه نوین و حضور حماسی و شجاعانه نسل جوان فلسطین در میدان مقاومت و مبارزه را کابوس صهیونیست‌ها و حامیان منطقه‌ای و فرامنطقه‌ای آنها دانست.
به گزارش ایسنا، به نقل از روابط عمومی کل سپاه پاسداران انقلاب اسلامی در بخشی از این بیانیه آمده است: اقدامات تجاوزگرانه و جنایات جدید رژیم صهیونیستی علیه مسجد الاقصی که پس از عملیات های شهادت‌طلبانه روزهای اخیر مجاهدان مومن و جوانان غیور فلسطینی بویژه در قلب مرکزیت رژیم شدت یافته است، بیانگر وحشت و هراس صهیونیست‌ها از شکل‌گیری انتفاضه نوین و عمق یافتن مبارزه ملت فلسطین به متن جوانان و نوجوانان فلسطینی و ارتقای ظرفیت ها و توانمندی های مقاومت ضدصهیونیستی است.
این بیانیه می‌افزاید: هتک حرمت ارزش‌های مقدس مسلمانان و تعرض به مسجد الاقصی در ماه مبارک رمضان که توسط نظامیان و نیروهای امنیتی رژیم صهیونیستی با استقرار تجهیزات نظامی و یورش وحشیانه به مبارزان غیرتمند و نمازگزاران بی دفاع فلسطینی ، صورت پذیرفت و منجر به مجروحیت و مصدومیت بیش از ۱۵۰ تن گردید، محکوم به شکست بوده و تاثیری در خیزش قهرمانانه و شعله ور شده این روزهای مجاهدان انتفاضه نداشته، بلکه صهیونیست ها را با کابوس و چالش های جدی تری مواجه خواهد ساخت.
این بیانیه با تاکید بر لزوم واکنش جامعه جهانی به تحولات فلسطین و جنایات این روزهای غاصبان قدس شریف در مسجد الاقصی و دیگر سرزمین های اشغالی تصریح کرده است: بی تردید پیامدها و تبعات این اقدام و توطئه خطرناک دامان سکوت کنندگان در کشورهای اسلامی و نیز مدعیان حقوق بشر در مجامع بین‌المللی را خواهد گرفت و در افکار عمومی جهانیان عقوبت سختی برای آنان متصور می‌سازد.
این بیانیه اقدامات محکوم نمایشی و بی خاصیت سازش و برقراری رابطه با رژیم پلید و جعلی صهیونیستی از سوی برخی کشورهای عربی را موجب گستاخی و جسارت بی مهابای صهیونیست‌ها در تعرض به مقدسات و نوامیس مسلمین در فلسطین اشغالی توصیف و تأکید کرده است: اراده مردم فلسطین در رویارویی مستقیم با صهیونیست ها در بیت المقدس و حمایت های هوشمندانه و هوشیارانه مردم منطقه و حق طلبان جهان از آزادی قدس ، در رخدادی تاریخی و تحولی شگفت انگیز، رژیم صهیونیستی و حامیان منطقه‌ای و فرامنطقه‌ای آن را نظاره گر جلوه‌ های جدیدی از مقاومت ضدصهیونیستی قرار خواهد داد که نشانه آن تشدید روند حرکت موفق انتفاضه و تحولات فلسطین به سمت پایان رژیم جعلی و کودک کش و مهاجرت معکوس غاصبان فلسطین عزیز خواهد بود.
این بیانیه در پایان با محکومیت شدید حمله رژیم صهیونیستی به مسجد الاقصی و سکوت مرگبار مجامع جهانی حقوق بشری و سران برخی کشورهای عربی، رمزگشایی از تشدید حملات و تجاوزگری‌های رژیم صهیونیستی به مسجد الاقصی و شکل‌گیری موج حمایتی جدید در حمایت از انتفاضه نوین فلسطین را امری مهم و تاثیرگذار در صحنه تحولات جاری در فلسطین اشغالی قلمداد و تاکید کرده است: سپاه پاسداران انقلاب اسلامی با تأسی به گفتمان و وصایای جاودان حضرت امام(ره) و راهبردها و رهنمودهای مقام معظم رهبری، امام خامنه‌ای (مد ظله العالی) و به‌عنوان یکی از حامیان اصلی و راهبردی انتفاضه فلسطین، اراده همه مجاهدان طریق القدس را می‌ستاید و در حمایت از آنان دریغ نکرده و به فضل الهی همراه با سایر حامیان شجاع و غیرتمند ملت فلسطین در جبهه ای متحد و مقتدر یاری بخشی به مقاومت و ملت مظلوم فلسطین را تداوم بخشیده و اجازه نخواهد داد آمال و آرزوهای نظام سلطه و صهیونیسم برای خروج مسئله فلسطین از اولویت جهان اسلام محقق و غده سرطانی اسرائیل همچنان بر جغرافیای اسلام و پیکره امت اسلامی تحمیل گردد.                           ",https://www.asriran.com/003VHI
835219,۱۴۰۱/۰۱/۲۶,اجتماعی ,دفترچه و پاسخنامه کنکور سراسری ۱۴۰۱ تغییر کرد,استفاده افراد معدودی از داوطلبین از ابزارهای پیشرفته جاسوسی از معضلات برگزاری کنکور در چند سال اخیر بوده است، لذا لازم است مراقبین و رابطین در این حوزه آموزش‌های بیشتری ببینند.,"سرپرست معاونت امور آزمون های سازمان سنجش آموزش کشور از تغییراتی در پاسخنامه و دفترچه آزمون سراسری ۱۴۰۱ خبر داد.
به گزارش ایرنا از سازمان سنجش، حسن مروتی اظهار داشت: آزمون سراسری سال جاری با یک دفترچه و پاسخنامه برای دروس عمومی و دو دفترچه و پاسخنامه تخصصی در گروه‌های علوم انسانی و ریاضی برگزار خواهد شد. همچنین رشته تجربی علاوه بر دو دفترچه دروس تخصصی یک دفترچه آزمون بهیاری را نیز به‌صورت جداگانه خواهد داشت.
وی گفت: کنکور اقدامی ملی است و فعالیت‌هایی که در این حوزه انجام می‌شوند نیز ملی هستند، لذا لازم است محیط و شرایط مناسب را برای برقراری عدالت آموزشی و اجتماعی در این حوزه برقرار کنیم.
وی با توضیح در خصوص روند طرح سؤالات تا پایان برگزاری آزمون‌ها، اضافه کرد: با توجه به تغییراتی ناشی از پیشرفت تکنولوژی و کرونا که جامعه با آن مواجه است، هیچ چاره‌ای جز ایجاد تحول در کنکور نیست.
مروتی اشاره کرد: استفاده افراد معدودی از داوطلبین از ابزارهای پیشرفته جاسوسی از معضلات برگزاری کنکور در چند سال اخیر بوده است، لذا لازم است مراقبین و رابطین در این حوزه آموزش‌های بیشتری ببینند.
وی ضمن اشاره به الزام عدم استفاده از کاغذ در آزمون‌های این سازمان تصریح کرد: تمام تلاش ما بر این است که کنکور سال ۱۴۰۳ را به‌صورت هوشمند و با استفاده از رایانه برگزار کنیم، در این صورت علاوه بر صرفه‌جویی در زمان و هزینه‌های متعدد و همچنین مقابله با هرگونه تقلب و حواشی این آزمون، داوطلب می‌تواند بلافاصله پس از پاسخ‌دهی از نتیجه آن نیز اطلاع اولیه را پیدا کند.
سرپرست معاونت امور آزمون‌های سازمان سنجش آموزش کشور با تاکید بر اینکه هوشمندسازی آزمون سراسری گام بلندی است که نیازمند همت بلند است، ادامه داد: اعتبارات مالی و زیرساخت‌های سخت‌افزاری از مشکلات پیش رو است که در این حوزه با آن مواجهیم، اما خوشبختانه از حیث مسائل نرم‌افزاری تعداد زیادی از شرکت‌های دانش‌بنیان در پیشروی این هدف با ما همکاری خواهند کرد.
وی در خصوص تأثیر سوابق تحصیلی این آزمون اذعان کرد: درحالی‌که حاضر تأثیر سوابق تحصیلی ۴۰ درصد مثبت است و در سال آینده تأثیر آن افزایش خواهد یافت.
علیرضا عزیزی، رئیس مرکز اجرای آزمون‌های سازمان سنجش نیز در این جلسه اظهار کرد: کنکور فرآیندی است که اگر به‌درستی و با دقت انجام نشود در بلندمدت نتیجه منفی آن آشکار خواهد شد و کشور به اهداف بلندمدت خود نخواهد رسید. بنابراین درصورتی‌که کنکور به‌درستی برگزار نشود، کشور با مشکلات قابل توجهی مواجه می‌شود.
وی عنوان کرد: در بهمن‌ماه و اسفندماه سال گذشته دو مرحله ثبت‌نام آزمون سراسری داشتیم و تعداد ثبت‌نام کنندگان در آزمون سراسری به‌صورت تقریبی و بدون غربالگری، یک میلیون و ۴۸۷ هزار نفر بوده است. از این تعداد ۹۱۲ هزار و ۸۶۹ نفر زن و ۵۷۳ هزار و ۸۳۶ نفر مرد هستند.
عزیزی ادامه داد: نسبت ۶۱ درصدی تعداد بانوان شرکت‌کننده در کنکور نشان‌دهنده انگیزه بیشتر آنان برای کسب علم و دانش در کشور توسط بانوان است.
عزیزی توضیح داد: ثبت‌نام در گروه علمی رشته انسانی برخلاف رشته ریاضی با افزایش داوطلبان مواجه بوده است. در گروه علوم انسانی آزمون سراسری سال جاری ۴۱۲ هزار و ۵۸۸ نفر شرکت کرده‌اند در حالی که در رشته ریاضی این رقم به ۱۴۲ هزار و ۷۲۱ نفر می‌رسد که تنها ۳۶ درصد از داوطلبین علوم ریاضی را بانوان تشکیل می‌دهند.                           ",https://www.asriran.com/003VHH
835215,۱۴۰۱/۰۱/۲۶,علمی,5 تست تصویری  جالب برای تقویت چشم و مغز: گربه ها را پیدا کنید,,"عصر ایران - چشم و مغز، همواره در هماهنگی کامل با یکدیگر کار می کنند. روال معمول هم این است که چشم می بیند و سپس مغز ادراک می کند. حالا اگر روال بر عکس شود چه؟ یعنی اول مغز سفارش دیدن یک چیز را به چشم بدهد و آن شی ء هم بر خلاف همیشه، در نگاه اول دیده نشود!
اینجاست که مغز هم به کمک چشم می آید و چالش آغاز می شود و چون عادت همیشگی می شکند، هم مغز و هم چشم فعال تر می شوند. این تمرین برای هر دویشان عالی است و به ویژه روند فرسایشی مغز در بزرگسالان را کند می کند.
تست های تصویری، صرفاً یک سرگرمی نیستند ( هر چند که هم برای شما و هم برای جمع های خانوادگی و دوستان می توانند مفرح باشند)، بلکه تمرینی برای چشم و مغز به شمار می روند و بسیار مفیدند.
با این توضیح، 5 تصویر زیر را منتشر می کنیم و شما باید در هر کدام از آنها، یک گربه بیابید (سفارش مغزتان به چشم تان).
ببینید در چه مدتی می توانید پیدایشان کنید.
پاسخ ها در لینک انتهای صفحه آمده اند ولی پیشنهاد جدی می کنیم که کمی وقت بگذارید و چشم و مغزتان را به چالش بکشید.
 
توجه: از دست و موس برای پیدا کردن گربه ها استفاده نکنید؛ صرفاً باید با گردش نگاه دنبال سوژه باشید.





همه را پیدا کردید؟ در چه مدت زمانی؟احتمالا دو تصویر آخری وقت بیشتری از شما گرفته است!پاسخ ها را اینجا ببینید
_________________________
* اگر تست کلمات به هم ریخته را انجام نداده اید، پیشنهادش می کنیم: بازی با کلمات به هم ریخته (تقویت ذهن و جلوگیری از آلزایمر)
* اگر به تمرین های مغزی علاقه دارید، این مطلب را از دست ندهید؛ واقعا مفید است: سوپر یوگای مغز برای تقویت ذهن (روش تمرینی بسیار ساده)                            ",https://www.asriran.com/003VHD
835217,۱۴۰۱/۰۱/۲۶,علمی,پاسخ معمای تصویری گربه ها (تقویت چشم و مغز),,"اگر این معما را که برای مغز و چشم بسیار مفید است ندیده اید، ابتدا در این لینک ببینید و سپس به پاسخ ها برگردید..
 
.
.
 
.
 
.
 
.
 
.
 
.
 
.
 
.
 
.
 
.





* اگر تست کلمات به هم ریخته را انجام نداده اید، پیشنهادش می کنیم: بازی با کلمات به هم ریخته (تقویت ذهن و جلوگیری از آلزایمر)
* اگر به تمرین های مغزی علاقه دارید، این مطلب را از دست ندهید؛ واقعا مفید است: سوپر یوگای مغز برای تقویت ذهن (روش تمرینی بسیار ساده) 
                            ",https://www.asriran.com/003VHF
835218,۱۴۰۱/۰۱/۲۶,بین الملل,مسکو: اتحادیه اروپا قادر به جایگزینی نفت و گاز روسیه نیست,"این سخنان پس از بیانیه های متعددی از سوی دولت های کشورهای اتحادیه اروپا پیرامون قصدشان برای متوقف کردن واردات انرژی از روسیه به عنوان بخشی از تحریم ها علیه این کشور به دلیل ""عملیات ویژه ""در اوکراین منتشر شد.","معاون نخست وزیر روسیه روز جمعه اعلام کرد اتحادیه اروپا قادر نخواهد بود جایگزینی برای نفت و گاز روسیه طی ۵ تا ۱۰ سال آینده پیدا کند.
به گزارش روز جمعه ایرنا از پایگاه خبری «اسپوتنیک» ، «اکساندر نوواک» معاون نخست وزیر روسیه اعلام کرد اتحادیه اروپا قادر نخواهد بود به طور کامل جایگزینی برای نفت و گاز روسیه طی ۵ تا ۱۰ سال آینده پیدا کند.
او در ادامه سخنانش افزود این اظهارات با شرکت کنندگان در بخش انرژی جهانی در میان گذاشته شده است.
این سخنان پس از بیانیه های متعددی از سوی دولت های کشورهای اتحادیه اروپا پیرامون قصدشان برای متوقف کردن واردات انرژی از روسیه به عنوان بخشی از تحریم ها علیه این کشور به دلیل ""عملیات ویژه ""در اوکراین منتشر شد.
«ولادیمیر پوتین» رئیس جمهوری روسیه بامداد پنجشنبه ۲۴ فوریه (۵ اسفند ماه) نیز در یک سخنرانی در تلویزیون ملی این کشور، از اقدام نظامی در دونباس خبر داد و از نیروهای اوکراینی خواست سلاح‌های خود را زمین بگذارند و به خانه‌های خود بروند.
همزمان با ادامه آتش جنگ در اوکراین، سیل واکنش‌های جهانی به این رویداد همچنان ادامه دارد و فشارهای دیپلماتیک و تهدیدها و تحریم‌های بین‌المللی علیه روسیه در حال افزایش است.                           ",https://www.asriran.com/003VHG
835216,۱۴۰۱/۰۱/۲۶,سیاسی,اطلاعیه سازمان زندان ها درباره فوت یک زندانی,حسب بررسی‌های به عمل آمده نامبرده در همان روز در بخش مراقبت‌های ویژه بستری گردیده و تا زمان فوت در بیمارستان در بخش مراقبت‌های ویژه بوده است.,"در پی فوت یک زندانی به نام مهدی صالحی، روابط عمومی سازمان زندانها به شرح زیر صادر کرد.
به گزارش عصرایران به نقل از پایگاه اطلاع رسانی سازمان زندان ها، متن این اطلاعیه به این شرح است: طبق بررسی‌های به عمل آمده در خصوص فوت زندانی مهدی صالحی که به اتهام محاربه از طریق بکارگیری سلاح گرم به منظور ایجاد رعب و وحشت در ملاء عام و اقدام به تیراندازی و افساد فی الارض در تاریخ ۱۳۹۸/۱۲/۸به زندان مرکزی اصفهان معرفی و حکم اعدام وی در سال ۱۳۹۹ از طرف شعبه یکم اجرای احکام خمینی شهر صادر شده بود در تاریخ ۱۴۰۰/۱۰/۲۱با اظهار تالم و بیحالی و سرگیجه به بهداری مرکزی زندان مراجعه کر ه و مورد ویزیت پزشک مستقر در زندان قرار می گیرد که پس از آن و بنا به تشخیص پزشک به بیمارستان سطح شهر اعزام گردیده است.
حسب بررسی‌های به عمل آمده نامبرده در همان روز در بخش مراقبت‌های ویژه بستری گردیده و تا زمان فوت در بیمارستان در بخش مراقبت‌های ویژه بوده است.
با عنایت به فوت نامبرده، موضوع علت تامه فوت در دست بررسی است و بعد از دریافت نظریه پزشکی قانونی نتیجه اعلام خواهد شد.
                           ",https://www.asriran.com/003VHE
835214,۱۴۰۱/۰۱/۲۶,سیاسی,فرمانده نیروی دریایی ارتش:حضور مستمر در آب‌های بین‌المللی از اهداف ماست,فرمانده نیروی دریایی ارتش، یکی از این حوزه ها را حضور در برنامه های آموزشی و انجام تمرینات عملیاتی در صحنه و پهنه دریا به صورت مرکب و مشترک با دعوت از کشورها عنوان کرد.,"امیر دریادار ایرانی یکی از اهداف نیروی دریایی ارتش را حضور مستمر و پررنگ در آب‌های بین‌المللی و دوردست عنوان کرد و گفت: این هدف گذاری برحسب فرمایشات فرمانده معظم کل قوا انجام و برای امسال سه برنامه دریانوردی طولانی مدت برنامه‌ریزی شده که بزودی برگزار خواهد شد.
به گزارش ایسنا به نقل از روابط عمومی ارتش، امیر دریادار شهرام ایرانی فرمانده نیروی دریایی ارتش در حاشیه محفل انس با قرآن کریم در منطقه چهارم نیروی دریایی امام رضا (ع) با بیان اینکه نیروی دریایی ارتش امسال الحاق شناور در شمال و جنوب را در دستور کار دارد تصریح کرد: در راستای تدابیر فرمانده معظم کل قوا بدای حضور در آب های آزاد، برای امسال سه برنامه دریانوردی طولانی مدت برنامه‌ریزی شده که بزودی برگزار خواهد شد.
وی افزود: با توجه به شرایط نیروی دریایی ارتش و محدوده عملیاتی اش در خارج از مرزها و در صحنه های بین المللی این عملیات در چند حوزه تعریف شده است.
فرمانده نیروی دریایی ارتش، یکی از این حوزه ها را حضور در برنامه های آموزشی و انجام تمرینات عملیاتی در صحنه و پهنه دریا به صورت مرکب و مشترک با دعوت از کشورها عنوان کرد.
فرمانده نیروی دریایی خاطر نشان کرد: یکی از هدف گذاری های نیروی دریایی ارتش توسعه برنامه‌های فرهنگی و تقویت فرهنگ قرآنی در بین کارکنان به ویژه خانواده‌ها و فرزندان آنها است و در این زمینه طرح‌های مختلفی تعریف شده است.                           ",https://www.asriran.com/003VHC
835213,۱۴۰۱/۰۱/۲۶,سیاسی,امام جمعه کرج: رژیم صهیونیستی به زودی محو می‌شود,خواب مستکبران به برکت مقاومت اسلامی و خون های ریخته شده مردانی مانند شهید سردار سلیمانی تعبیر نمی‌شود.به زودی جشن پیروزی مستضعفان برمستکبران عالم گرفته می‌شود.,"امام جمعه کرج گفت: روز قدس امسال روزی دیدنی و تماشایی است و به برکت مقاومت اسلامی و ملت مقاوم فلسطین، مستکبران عالم دچار عجر و ناتوانی شده‌اند.
به گزارش ایسنا، آیت‌الله سیدمحمدمهدی حسینی‌ همدانی در خطبه‌های نماز جمعه 26 فروردین کرج با اشاره به نزدیک شدن شب‌های قدر گفت: در این شب‌ها از خود و دیگران غافل نباشید و در خواستن از خداوند متعال بخیل نباشید.
حسینی همدانی افزود: اهل بیت(ع) برای احیای شب قدر بسیار تاکید دارند بنابراین روزه داران این شب‌ها را به هیچ بهانه ای از جمله بیماری از دست ندهند و اعمال مومنان در شب قدر پذیرفته شده است.
وی در ادامه با بیان اینکه روز قدس هم نزدیک است، ضمن محکوم کردن اقدامات رژیم صهیونیستی در مسجدالاقصی، اعلام کرد: خواب مستکبران به برکت مقاومت اسلامی و خون های ریخته شده مردانی مانند شهید سردار سلیمانی تعبیر نمی‌شود.به زودی جشن پیروزی مستضعفان برمستکبران عالم گرفته می‌شود.
وی با بیان اینکه ترفندها و دشمنی های رژیم صهیونیستی امروز دامن این رژیم را گرفته است، تصریح کرد: سیاست رژیم صهیونیستی با مقاومت جوانان فلسطینی با شکست مواجه شده است و وعده الهی در مورد این رژیم نزدیک است و به زودی لکه ننگین بشریت نابود و محو می‌شود.
امام جمعه کرج گفت: روز قدس امسال روزی دیدنی و تماشایی است و به برکت مقاومت اسلامی و ملت مقاوم فلسطین، مستکبران عالم دچار عجر و ناتوانی شده‌اند.
حسینی همدانی در ادامه به اقدامات عربستان علیه ملت مظلوم یمن هم اشاره و اعلام کرد: اقدامات و تحرکات این کشور در این هشت سال گذشته جز بی آبرویی چیزی برای عربستان نداشته است و عربستان به دنبال تجزیه یمن برای حفظ نفوذ خود در این کشور است. مقاومت یمن به فضل پروردگار هوشیار است و در مقابل دشمنان این کشور از کیان خود دفاع می کند.
وی در بخش دیگری از خطبه‌های امروز به مسائل روز کشور هم اشاره و خاطرنشان کرد: وعده رئیس جمهور مبنی بر انتشار اسامی بدهکاران بانکی در گام اول محقق شد. شفاف سازی اقدامی بسیار خوب و اثرگذار در جامعه است که باید به دیگر دستگاه‌های حاکمیتی تسری یابد. اعلام اسامی بدهکاران کلان بانکی اقدامی امیدآفرین و اعتمادساز و در جهت جلوگیری از سوءاستفاده‌های بعدی است.
امام جمعه کرج افزود: بدهکاران کلان بانکی به مردم و منابع عمومی ظلم کرده اند و این اقدامات سبب عدم اعتماد مردم شده است و مهم رفتار و برخورد با این تخلفات از سوی دستگاه قضایی است.
نماینده ولی فقیه در البرز در بخش دیگری گفت: رسیدگی عاجل به مطالبات صنفی برای جلوگیری از هر گونه اتفاقات بعدی از خواسته‌های ما از ریاست جمهور است. اتلاف زمان در رسیدگی به مشکلات صنفی و مطالبات کارمندان و معلمان سبب فضاسازی، ناراضی تراشی و شیطنت توسط عده ای می‌شود.                           ",https://www.asriran.com/003VHB
835205,۱۴۰۱/۰۱/۲۶,اقتصادی,یک فهرست از تحسین شده‌ های جهان؛ 10 آمریکایی و ویروس کرونایی که پولساز شد! (+عکس),با توجه به تداوم همه‌گیری بیماری کووید-19، شرکت هایی که در خط مقدم نبرد پزشکی قرار دارند از میزان احترام بیشتری برخوردار شده اند.,"عصر ایران - از سال 1997، شرکت خدمات حرفه ای کورن فری (Korn Ferry) با نشریه فورچون (FORTUNE magazine) برای شناسایی و رتبه‌بندی تحسین شده‌ترین شرکت های جهان همکاری می کند. این مطالعه همچنین نشان می دهد که این شرکت ها چگونه شهرت چشمگیر خود را کسب می کنند.
مطالعه تحسین شده‌ترین شرکت های جهان (The FORTUNE World’s Most Admired Companies) با نظرسنجی از مدیران ارشد و روسای شرکت های واجد شرایط، همراه با تحلیلگران مالی انجام می شود تا شرکت هایی که از بیشترین شهرت در صنایع خود و در بین صنایع مختلف برخوردار هستند، مشخص شوند.
در فهرست سال 2022 تحسین شده‌ترین شرکت های جهان، اپل، آمازون و مایکروسافت به ترتیب در جایگاه های اول تا سوم قرار گرفته اند. این فهرست بر پایه نظرسنجی از 3700 مدیر اجرایی، مدیر و تحلیلگر شکل گرفته است.
این سه شرکت برای سومین سال متوالی است که جایگاه های نخست را به خود اختصاص داده و اپل برای پانزدهمین سال متوالی است که در رتبه نخست قرار دارد.
با توجه به تداوم همه‌گیری بیماری کووید-19، شرکت هایی که در خط مقدم نبرد پزشکی قرار دارند از میزان احترام بیشتری برخوردار شده اند. شرکت فایزر یکی از توسعه دهندگان واکسن کووید-19 موفق شده است تا در جایگاه چهارم فهرست امسال قرار بگیرد. 
همه گیری کرونا در جهان اثر بسیار مهمی بر رونق و افزایش درآمد کسب کارهای مرتبط با اینترنت داشت.
در ادامه 10 شرکت برتر فهرست ارائه شده و از این لینک نیز می توانید به فهرست کامل تحسین شده‌ترین شرکت های جهان که توسط نشریه فورچون ارائه شده است، دسترسی داشته باشید.
1. اپل


 2. آمازون 


3. مایکروسافت 


4. فایزر 


5. والت دیزنی 


6. برکشیر هاتاوی 


7. آلفابت 


8. استارباکس 


9. نتفلیکس 


10. جی پی مورگان چیس
                           ",https://www.asriran.com/003VH3
835211,۱۴۰۱/۰۱/۲۶,سیاسی,امام جمعه شیراز: در زمان غیبت حجت بر ما امام خامنه‌ای است؛ همه باید ولایت‌ را اطاعت کنند,میزی که سخن و فرمان رهبر را اجرا نکند غصب است و باید بیرون رانده شود. اگر درست کار نکنند باید سیستم نظارتی ورود و نسبت به برخورد با آنها اقدام کنند.,"امام جمعه شیراز با بیان اینکه دستگاه‌های اجرایی نیاز به تحول دارد، گفت: توقع از دولت مردمی این است که سازمان برنامه و بودجه برای اجرایی کردن سیاست‌های کلی با جدیت وارد عمل شود.
به گزارش تسنیم، آیت‌الله لطف‌الله دژکام ظهر امروز در خطبه‌های نماز جمعه با اشاره به مراقبت‌های فردی و اجتماعی اظهارداشت: مراقبت اجتماعی از ویژگی‌های ارزشمند اسلام است اما پیش از این تاکید و توجه به مراقبت فردی شده است.
وی در خطبه‌های دوم با اشاره به مناسبت‌های پیش‌رو گفت: نخستین مناسبت میلام امام حسن مجتبی(ع) است که جشن میلاد باید خیلی باشکوه برگزار شود چون حرم ایشان را خراب کردند و این امام بزرگوار غریب است.
امام جمعه شیراز با بیان اینکه شیعه باید با برپایی جشن باشکوه نشان دهند که این امام در دل‌ها زنده هستند، گفت: نکته دیگر مقام شامخ امام حسن (ع) است که برای همه ما درس‌آموز است.
آیت‌الله دژکام با بیان اینکه امام حسین(ع) 20 سال از امام حسن (ع) که امام زمان بود اطاعت کرد و این یعنی ولایت‌پذیری افزود: همه باید ولایت‌ را اطاعت کنند ولو امام معصوم باشد، حرف ولی امر را ضایع نباید بکنیم.
وی با تاکید بر اینکه دو امام و دو حجت در یک زمان جمع نمی‌شود، بیان کرد: در زمان غیبت حجت بر ما امام خامنه‌ای است، تفرقه‌ افکندن در زمینه ولایت معنا ندارد.
امام جمعه شیراز با بیان اینکه از روز میلاد امام حسن(ع) تا شهادت امام علی(ع) گرامیداشت و رسیدگی به محرومان و ایتام است، عنوان کرد: برنامه برای رسیدگی به محرومان در نظر گرفته شود، مردم در سختی هستند گرانی فزاینده می‌شود.
وی با بیان اینکه دولت‌ها هر چقدر قوی باشند نمی‌توانند همه مشکلات را حل کنند، گفت: مردم با کمک به یکدیگر باید از این سختی‌ها کم کنند، چون هر چه در راه خدا بدهید چندین برابر خدا حمایت می‌کند و برکت می‌دهد‌.
آیت‌الله دژکام با بیان اینکه ماه رمضان ایام خواستن و دعا کردن است، افزود: با درخواست از خداوند خود و جامعه و کشورمان را بیمه کنیم.
وی با اشاره به گرامیداشت روز ارتش در 29 فروردین بیان کرد: زحمات ارتش باید مورد تقدیر قرار بگیرد، رشد معنوی نیروهای ارتش و حراست از مرزها جای افتخار دارد.
امام جمعه شیراز در ادامه با اشاره به سیاست‌های کلی تامین اجتماعی که رهبری ابلاغ کردند، گفت: رهبری فرمودند که باید برای عدالت، کرامت انسان‌ها و حمایت از اقشار ضعیف و ایجاد رفاه عمومی در جمهوری اسلامی کاری انجام شود.
وی با بیان اینکه تحقق حکومت اسلامی زمان‌بر است، افزود: سیاست‌ها باید مرتب بررسی و ابلاغ شود که تا اجرای این سیاست زمان‌بر است؛ دستگاه‌های اجرایی نسبت به اجرای سیاست‌ها آرام و کند است.
وی با بیان اینکه دستگاه‌های اجرایی نیاز به تحول دارد، گفت: توقع از دولت مردمی این است که سازمان برنامه و بودجه برای اجرایی کردن سیاست‌های کلی با جدیت وارد عمل شود، اگر چشم سازمان برنامه و بودجه به دستور رهبر نباشد و برای اجرای سیاست‌های کلی کاری نکند نشان از ضعف این دستگاه است.
امام جمعه شیراز با بیان اینکه میزی که سخن و فرمان رهبر را اجرا نکند غصب است و باید بیرون رانده شود، افزود:امیدواریم در برنامه‌ریزی آنچه رخ می‌دهد به سمتی برود که 37 سند سیاست‌های کلی اجرایی شود. اگر درست کار نکنند باید سیستم نظارتی ورود و نسبت به برخورد با آنها اقدام کنند.
آیت‌الله دژکام با اشاره به تذکر رئیس‌جمهور به گرانی‌ها و بررسی پشت پرده آنها عنوان کرد: مسئله گرانی تابع دو فاکتور است، نخستین فاکتور تولید و عرضه است چون اگر کمبود عرضه باشد گران می‌شود که این گرانی برای کالاهای خارج از فصل معقول است.
وی با بیان اینکه رهبری سال‌ها بر تولید تاکید دارند نشان می‌دهد بدون تولید نمی‌توان اقتصاد را کنترل کرد، تصریح کرد: توقع از جهاد کشاورزی و صمت این است که تولید افزایش پیدا کند و از ظرفیت‌های استان به خوبی استفاده شود.
آیت‌الله دژکام با بیان اینکه فاکتور دوم توزیع است که ممکن است فساد نیز رخ دهد، گفت: در این زمینه نیز باید نظارت بیشتر شود و برای کنترل بازار باید اقدام شود اما شرطش اهمیت به تولید است.                           ",https://www.asriran.com/003VH9
835210,۱۴۰۱/۰۱/۲۶,سیاسی,علم‌الهدی: ما و مردم افغانستان از یک نژادیم/ باید با تمام توان از مردم افغان مهمان در ایران استقبال کنیم,افرادی مانند ابن سینا، فارابی، مولانا و آخوند خراسانی که در تاریخ منحصر به فرد بودند، از اهالی افغانستان اند، در حالیکه جزو مفاخر ایرانی به حساب می‌آیند. رهبری نیز در یکی از سخنان خود فرمودند مفاخر علمی شرقی اسلام به مراتب از مفاخر علمی غربی اسلام بالاتر اند.,"ایسنا: امام جمعه مشهد گفت: مردم ایران و افغانستان با یکدیگر اختلاط خونی دارند و از یک نژاد اند. در گذشته، بخش عمده‌ای از افغانستان جزو خراسان بزرگ بوده است و مردم افغانستان همشهری ما مردم مشهد محسوب می‌شوند.
حجت الاسلام سید احمد علم‌الهدی ظهر امروز در حرم مطهر رضوی(ع) با اشاره به فرارسیدن روز ارتش جمهوری اسلامی، اظهار کرد: مقاومت در عناصر رزمنده، آن چیزی است که ارتش، سپاه و نیروهای رزمنده ما را ممتاز می‌کند. مقاومت جوهره باعظمتی است که امروزه محور تمام حرکت‌های عزیزان مدافع ما برای مقابله با دشمن و استکبار قرار گرفته است و آن چنان بازدارنده است که دشمن با وجود تمام عداوت‌ها، به خاطر مقاومت غیرتمندانه ارتش و سپاه جمهوری اسلامی، قدرت تجاوز به نظام ما را ندارد.
وی افزود: امروز دشمن در اطراف ما حضور دارد، اما وجود نیروهای ارتش و سپاه در دریا، هوا و زمین باعث شده است دشمن جرات نکند به ما نزدیک شود و چون از انجام هر گونه فعالیتی در راستای تجاوز به حریم ما عاجز است، به انواع توطئه‌ها چنگ می‌زند. لذا آن چیزی که در کنار مقاومت سپاه و ارتش مهم است، بصیرت شما مردم می‌باشد. بصیرت شما باید مانع از تحقق اهداف دشمن شود.
نماینده ولی فقیه در خراسان رضوی با اشاره به حادثه اخیرا رخ‌ داده در حرم رضوی، بیان کرد: دشمن از این حادثه برای ایجاد اختلاف بین مردم ایران و افغانستان استفاده می‌کند. مردم ایران و افغانستان با یکدیگر اختلاط خونی دارند و از یک نژاد اند. در گذشته، بخش عمده‌ای از افغانستان جزو خراسان بزرگ بوده است و مردم افغانستان همشهری ما مردم مشهد محسوب می‌شوند.
علم‌الهدی عنوان کرد: افرادی مانند ابن سینا، فارابی، مولانا و آخوند خراسانی که در تاریخ منحصر به فرد بودند، از اهالی افغانستان اند، در حالیکه جزو مفاخر ایرانی به حساب می‌آیند. رهبری نیز در یکی از سخنان خود فرمودند مفاخر علمی شرقی اسلام به مراتب از مفاخر علمی غربی اسلام بالاتر اند.
وی با تاکید بر اینکه ایران و افغانستان یکی اند، گفت: ما بدون افغانستان ریشه‌های فرهنگی‌مان را از دست می‌دهیم. آن روزی که امام(ره) با نظام ستم‌شاهی مبارزه می‌کرد، برادران افغانستانی تنها ملتی بودند که در این مبارزه به ما کمک می‌کردند. در دوران ۸ سال دفاع مقدس نیز در کنار رزمندگان باغیرت ما، برادران افغانستانی در صفوف دفاع مقدس حضور داشتند و عده‌ای از این عزیزان به شهادت رسیدند.
امام جمعه مشهد خاطرنشان کرد: چندین سال است ما دشمن را به عقب رانده‌ایم و آن جبهه‌ای که در ۱۵۰۰ کیلومتر خاک ما تشکیل شده بود را تا کنار دریای مدیترانه عفب زده‌ایم و در آن جا در حال مبارزه با دشمن هستیم و بیشتر رزمندگانی که در این جبهه در حال همکاری با ما اند، عزیزان افغانستانی ما هستند. فاطمیون و بسیاری از یاران شهید سلیمانی از برادران افغانستان بودند.
علم‌الهدی اضافه کرد: دشمن این آمیختگی بین ایرانی و افغانستانی را دیده و افغان را ملاک قدرت ایران تشخیص داده است و این هماهنگی بین دو ملت، دشمن را به زانو در آورده است و مجبور شده دمش را روی کولش بگذارد و از افغانستان فرار کند.
وی با اشاره به حضور مهاجرین افغانی در ایران و با بیان اینکه این افراد مهمانان ما هستند، گفت: ما با همه توان از این عزیزان استقبال می‌کنیم. خواهران و برادران افغانی برای ما، مانند مهاجرینی هستند که از مکه به مدینه هجرت کردند. در آن زمان نیز مسلمانان امکانات خود را تقسیم کردند و مهاجرین را در زندگی خودشان جای دادند. امروز نیز برادران و خواهران افغان ما که به هر علتی به ایران مهاجرت کرده‌اند، شریک زندگی ما هستند و به کوری چشم دشمن، باید با آغوش باز از آنان استقبال کنیم و قدر آنان را به خاطر فداکاری‌هایی که تاکنون در عرصه‌های انقلاب، دفاع مقدس و همکاری با شهید سلیمانی داشته‌اند، بدانیم.
امام جمعه مشهد ادامه داد: ما باید با وجود مشکلات معیشتی، تحریم‌ها سایر مشکلاتی که دشمن هر روز برای ما ایجاد می‌کند، تلاش کنیم به عزیزان افغانستانی مهمان در ایران که همدرد ما هستند، سخت نگذرد و زندگی خوش و خرمی داشته باشند و بتوانند با اطمینان و آرامش کامل به وطن خودشان بازگردند و در آن سرزمین اسلامی مدافع انقلاب و ارزش‌های دین باشند.                           ",https://www.asriran.com/003VH8
835209,۱۴۰۱/۰۱/۲۶,اجتماعی ,تهران «ابری» و «رگباری» طی ۳ روز آینده,از یکشنبه شب به تدریج کاهش ابر و در روزهای دوشنبه و سه‌شنبه آسمانی صاف تا نیمه ابری و در ساعات اواسط روز همراه با وزش باد پیش بینی می‌شود.,"بر اساس اعلام اداره کل هواشناسی استان تهران، طی سه روز آینده آسمان این استان نیمه ابری تا ابری، همراه با وزش باد و در بعضی ساعات رگبار و رعد و برق خواهد بود.
به گزارش ایسنا، بر اساس بررسی داده‌ها و نقشه‌های پیش یابی هواشناسی، وضعیت جوی استان تهران با نفوذ و فعالیت متناوب سامانه بارشی طی سه روز آینده، آسمانی نیمه ابری تا ابری همراه با وزش باد، در بعضی ساعات وزش باد شدید، رگبار و رعد و برق (در مناطق مستعد با احتمال بارش تگرگ) و گاهی وزش باد خیلی شدید همراه با خیزش گرد و خاک و کاهش دید با احتمال کاهش موقت کیفیت هوا (به ویژه در نیمه جنوبی) پیش بینی می‌شود.
همچنین طی این مدت کاهش محسوس دما ( به طور میانگین در نیمه جنوبی ۶ تا ۱۰ و در نیمه شمالی ۱۰ تا ۱۵ درجه سلسیوس) مورد انتظار است.
از یکشنبه شب به تدریج کاهش ابر و در روزهای دوشنبه و سه‌شنبه آسمانی صاف تا نیمه ابری و در ساعات اواسط روز همراه با وزش باد پیش بینی می‌شود.
بر اساس اعلام اداره کل هواشناسی استان تهران، ایستگاه‌ ورامین با بیشینه دمای ۳۳ درجه سانتیگراد گرم‌ترین نقطه استان تهران در ۲۴ ساعت گذشته گزارش شده است.
آسمان تهران فردا (۲۷ فروردین) ابری و همراه با وزش باد، گاهی بارش پراکنده و از بعد از ظهر، وزش باد شدید و رگبار و رعد و برق با احتمال تگرگ با حداقل دمای ۱۲ و حداکثر دمای ۲۱ درجه سانتیگراد و طی یکشنبه (۲۸ فروردین) نیمه ابری تا ابری و در بعضی ساعات وزش باد شدید، گاهی رگبار و رعد و برق و در شب کاهش ابر با حداقل دمای ۱۱ و حداکثر دمای ۲۰ درجه سانتیگراد پیش‌بینی می‌شود.                           ",https://www.asriran.com/003VH7
835208,۱۴۰۱/۰۱/۲۶,اجتماعی ,۳.۸ میلیون دوز واکسن دپو شده در گمرک ترخیص شد,در عین حال که برخلاف اعلام وزارت بهداشت این محموله‌ها همگی پنج شنبه وارد نشده و حداقل از یک هفته قبل به تدریج وارد ایران و در انبارهای گمرک نگهداری شده بود.,"طبق اعلام گمرک، وزارت بهداشت امروز(جمعه ۲۶ فروردین ماه) جهت ترخیص محموله‌های واکسن دپو شده در گمرک فرودگاه امام اقدام کرد و در مجموع ۳.۸ میلیون دوز واکسن استرازنکا از گمرک ترخیص و تحویل نمایندگان این وزارتخانه شده است.
طبق اعلام سلیمانی- مدیرکل گمرک فرودگاه امام خمینی (ره) - به ایسنا از این حکایت دارد که امروز همزمان با ۲۶ فروردین ماه، طی مکاتبه‌ای که از سوی وزارت بهداشت با گمرک صورت گرفته با صدرو مجوز، محموله‌های واکسن‌های وارداتی مانده در انبارهای گمرک امام ترخیص و تحویل هیات امنای ارزی به عنوان نماینده وزارت بهداشت شده است.
در مورد تعداد و نوع واکسن‌های ترخیص شده نیز وی توضیح داد که در مجموع سه میلیون و ۸۱۸ هزار و ۴۰۰ دوز واکسن که از ۱۹ فروردین تا امروز ۲۶ فروردین ماه، در چهار مرحله وارد گمرک و دپو مانده بود، ترخیص شد، از این میزان دو میلیون و ۸۳۰ هزار و ۴۰۰ دوز از بلغارستان، ۷۰۰ هزار دوز در دو مرحله از ژاپن و ۲۸۸ هزار دوز از کرواسی وارد ایران شده است.
وی با بیان اینکه ترخیص فوری و حمل یکسره اقلام کرونایی و به طور خاص واکسن‌های وارداتی در دستور کار گمرک قرار دارد و متوقف نشده است، یادآور شد که اگر در مورد این محموله‌ها نیز تاخیری در ترخیص صورت گرفته به دلیل شرایط مربوط به وزارت بهداشت بوده است و تا زمانی که مجوز به گمرک ابلاغ نشود امکان ترخیص وجود ندارد.
ماجرا از این قرار است که روز گذشته (پنج شنبه ۲۵ فروردین)، پرس و جو از گمرک فرودگاه امام خمینی(ره) با این توضیح به ایسنا همراه بود که سه محموله وارداتی واکسن از ۱۹ فروردین تاکنون در گمرک مانده و در انبارهای آن نگهداری می‌شود - البته یک محموله هم امروز(جمعه) به آن اضافه شد - در حالی که وزارت بهداشت مراجعه‌ای جهت ترخیص و تحویل این اقلام نداشته است. این در حالی اتفاق افتاده بود که از ابتدای جریان واردات واکسن در نیمه بهمن ۱۳۹۹ تا پایان اسفند سال گذشته، طبق هماهنگی‌های صورت گرفته، ترخیص اقلام کرونایی از جمله واکسن به صورت حمل یکسره و بدون انجام تشریفات گمرکی از سوی گمرک صورت گرفته و بلافاصله ترخیص شده بود.
اما بعد از انتشار اخباری در مورد بلاتکلیفی محموله‌های واکسن در گمرک، اینالو-مدیرکل امور دارو و مواد تحت کنترل سازمان غذا و دارو- اعلام کرد که ""این محموله‌های واکسن کرونا مشکلی ندارند و فرایند اداری آن‌ها باید طی شود، گاهی محموله‌های عمومی تا یک هفته هم زمان می‌برند تا کارهای اداری‌شان طی شده و ترخیص شوند. سه محموله واکسن کرونا هم تازه امروز (پنج شنبه) رسیده است. ""
این اعلام وزارت بهداشت جای سوال داشت از این جهت که تا قبل از محموله های رسیده در ۱۹ فروردین ماه، به غیر از محموله برگشت خورده از لهستان که منبع ساخت آن مورد قبول نبود- واکسن های وارداتی همواره از سوی گمرک با کمترین تشریفات گمرکی و از پای پرواز با زمانی کمتر از ۱۵ دقیقه ترخیص شده بود و ماندگاری در گمرک نداشت.
در عین حال که برخلاف اعلام وزارت بهداشت این محموله‌ها همگی پنج شنبه وارد نشده و حداقل از یک هفته قبل به تدریج وارد ایران و در انبارهای گمرک نگهداری شده بود.
طبق گفته مدیر کل فرودگاه امام این اولین بار بوده که محموله واکسن کرونا را به دلیل عدم ترخیص وارد انبار کرده بودند (به استثنای محموله برگشت خورده به لهستان). با این حال اینکه از شب گذشته تا به امروز جریان اداری و تشریفاتی که در مورد آن مطرح بود حل و ترخیص صورت گرفت نیز قابل تامل است.                           ",https://www.asriran.com/003VH6
835207,۱۴۰۱/۰۱/۲۶,حوادث,ریزش ساختمان قدیمی در خیابان یوسف آباد تهران,دیواری در طبقه چهارم در حال تخریب شدن بوده که ظاهرا سقف طبقه چهارم و قسمتی از ساختمان تخریب شده و به ترتیب از طبقه چهارم به سوم و پس از آن به دوم و اول تخریب می شود.,"​سخنگوی سازمان آتش نشانی و خدمات ایمنی شهرداری تهران از ریزش یک ساختمان در حال تخریب و بازسازی در یوسف آباد خبر داد.
به گزارش ایلنا، جلال ملکی در این باره اظهار کرد: ساعت ۱۴:۲۷ روز جاری یک مورد حادثه ریزش آوار در خیابان ۱۸ یوسف آباد به سامانه ۱۲۵ سازمان آتش نشانی و خدمات ایمنی شهرداری تهران اطلاع داده شد که بلافلصه پس از آن سه ایستگاه به محل حادثه اعزام شدند.
وی با بیان اینکه این ساختمان چهار طبقه و قدیمی بود اظهار کرد: کارگران در حال انجام تخریب و بازسازی بودند که به یکباره بخش میانی ساختمان دچار ریزش می شود اما دیوار های دور ساختمان همچنان سالم هستند.
سخنگوی آتش نشانی تهران اظهار کرد: استحکام بنا به شدت کم است و هر لحظه امکان ریزش ساختمان وجود دارد.
به گفته وی اطلاع دقیقی از اینکه فردی زیر آوار است یا نه وجود ندارد.
از سوی دیگر پدرام عقلایی، تکنسین اورژانس که در صحنه وقوع حادثه حضور دارد درباره جزییات این حادثه اظهار کرد: ظاهرا ساختمانی که حادثه در آن رخ داده یک ساختمان قدیمی ساز بوده که واحدهای آن به جز یک طبقه خالی بوده است.
وی با بیان اینکه کارگر یا کارگرانی در حال انجام بازسازی در طبقه چهارم بودند گفت:‌ دیواری در طبقه چهارم در حال تخریب شدن بوده که ظاهرا سقف طبقه چهارم و قسمتی از ساختمان تخریب شده و به ترتیب از طبقه چهارم به سوم و پس از آن به دوم و اول تخریب می شود.
این تکنسین اورژانس اظهار کرد: اینطور که شاهدان اظهار می کنند، کارگران پس از حادثه محل را ترک کردند. یک خانواده هم در طبقه چهارم حضور دارند که خوشبختانه آسیب جسمی ندیدند و حالا هم در محل هستند.                           ",https://www.asriran.com/003VH5
835206,۱۴۰۱/۰۱/۲۶,بین الملل,ترامپ: به توییتر برنمی‌گردم,توییتر پس از حوادث ششم ژانویه سال ۲۰۲۱ و حمله طرفداران ترامپ به ساختمان کنگره آمریکا، با اشاره به ریسک تحریک بیشتر به خشونت، حضور رئیس جمهور سابق آمریکا در این پلتفرم را برای همیشه ممنوع کرد.,"دونالد ترامپ، رئیس جمهور سابق آمریکا گفت اگر ایلان ماسک، مدیرعامل تسلا، توییتر را خریداری کند و حساب وی را دوباره برگرداند، احتمالا به این پلتفرم شبکه اجتماعی بازنخواهد گشت.
به گزارش ایسنا، اظهارات ترامپ پس از پیشنهاد ایلان ماسک برای خرید توییتر در قرارداد نقدی به ارزش ۴۳ میلیارد دلار مطرح شد.
ترامپ ساعاتی بعد در مصاحبه با امریکانو مدیا، در پاسخ به این که اگر ایلان ماسک حساب وی را برگرداند، آیا ترامپ به توییتر برخواهد گشت و در نخستین پست خود چه خواهد گفت، پاسخ داد: ما در حال حاضر پلتفرم بزرگی را می‌سازیم و بنابراین احتمالا علاقه‌ای نخواهم داشت. توییتر خیلی کسل کننده شده و آنها از شر صداهای خوب زیادی در توییتر - صداهای محافظه کار زیادی – خلاص شده‌اند. حالا توییتر کسل کننده شده و دوستانم به من می‌گویند توییتر دیگر همان محل قبلی نیست و اکنون جای بسیار خسته کننده‌ای است.
توییتر پس از حوادث ششم ژانویه سال ۲۰۲۱ و حمله طرفداران ترامپ به ساختمان کنگره آمریکا، با اشاره به ریسک تحریک بیشتر به خشونت، حضور رئیس جمهور سابق آمریکا در این پلتفرم را برای همیشه ممنوع کرد.
چهره‌های محافظه کار آمریکا پیش از این در واکنش به خبر خرید ۹.۲ درصد سهام توییتر توسط ایلان ماسک و تبدیل شدن این میلیاردر کارآفرین به بزرگترین سهامدار توییتر، ابراز امیدواری کرده بودند که ماسک حساب توییتر ترامپ را برگرداند.
ایلان ماسک از آن زمان عنوان بزرگترین سهامدار توییتر را از دست داد و بر اساس اظهارنامه تنظیم شده نزد کمیسیون بورس و اوراق بهادار آمریکا، اکنون گروه ونگارد با ۱۰.۳ درصد سهم، بزرگترین سهامدار توییتر است.
ایلان ماسک در برنامه تد تاک در ونکوور درباره پیشنهاد خرید توییتر گفت: تصور می کنم خیلی مهم باشد که فضای انحصاری برای آزادی بیان وجود داشته باشد.
بر اساس گزارش پایگاه خبری بیزنس اینسایدر، ترامپ اوایل امسال پلتفرم شبکه اجتماعی تروت سوشال (Truth Social) را راه اندازی کرد که به عنوان جایگزینی برای پلتفرمهایی مانند توییتر و فیس بوک معرفی شد. اما عرضه این پلتفرم کند بوده و طبق گزارش واشنگتن پست، ترامپ را عصبانی کرده است.                           ",https://www.asriran.com/003VH4
835203,۱۴۰۱/۰۱/۲۶,اجتماعی ,کنترل آموزش در دست کیست؟ (فیلم),در جدیدترین آمار سهولت کسب و کار، رتبه ایران ۱۲۷ است.,"کد ویدیو  دانلود    فیلم اصلی          

 
دکتر مرتضی نظری،نویسنده و تحلیل‌گر مسائل نظام آموزشی -  در جدیدترین آمار سهولت کسب و کار، رتبه ایران ۱۲۷ است. اما با وجود این رتبه شکننده، بازار یک کسب و کار خاص هیچ وقت از رونق نیفتاده است.
 
جریانِ پُرسودی که مدارس را در تصرف خود دارد، از مالیات معاف و از سهمیه کاغذ دولتی برخوردار است، هر وقت اراده کند دقایق طلایی صداوسیما را در اختیار می‌گیرد، محصولش تحریک حس رقابت، حافظه‌محوری و برتری‌جویی است.
 
همه پیشروی‌ِ «تجارت تست و کنکور» در سایه انفعال سیاست‌گذاریِ آموزشی اتفاق افتاده که نتوانسته شیوه‌های یادگیری را بروزرسانی کند، معلم را پشتیبانی کند و مدرسه را از سیطره نمره و کتابهایِ بریده از زندگی رهایی بخشد.
 
اظهار نگرانی از نفوذ سند ۲۰۳۰ و اجرا نشدن سند تحول بنیادین در شرایطی که تاجران کنکور از حمایت‌های حاکمیتی برخوردارند، قانع‌کننده نیست…                           ",https://www.asriran.com/003VH1
835204,۱۴۰۱/۰۱/۲۶,بین الملل,سرقت ۶۰۰ میلیون دلار ارزدیجیتال از شرکت آمریکایی توسط هکرهای کره شمالی,وزارت خزانه‌داری ایالات متحده روز گذشته –پنج‌شنبه- «گروه لازاروس» و دامنه گسترده‌ای از هکرهایی که به باور مقام‌های آمریکایی برای کره شمالی کار می‌کنند را تحت تحریم قرار داد.,"پلیس فدرال آمریکا (اف‌بی‌آی)، هکرهای مرتبط با کره شمالی را مسئول سرقت ۶۰۰ میلیون دلار اتریوم از شرکتی آمریکایی اعلام کرد.
به گزارش ایلنا به نقل از سی‌ان‌ان، پلیس فدرال آمریکا (اف‌بی‌آی)، اعلام کرد که هکرهای مرتبط با دولت کره‌شمالی، بیش از ۶۰۰ میلیون دلار ارز دیجیتال از یک شرکت بازی‌های ویدئویی به سرقت بردند.
در بخشی از بیانیه اف‌بی‌آی در این رابطه آمده است: «بر اساس نتایج تحقیقات ما، دو گروه هکری مرتبط با دولت کره‌شمالی به نام‌های «گروه لازاروس» و «ای‌پی‌تی ۳۸» عاملان اصلی سرقت ۶۲۰ میلیون دلار اتریوم، که در ۲۹ مارس گزارش شده بود، هستند.
وزارت خزانه‌داری ایالات متحده روز گذشته –پنج‌شنبه- «گروه لازاروس» و دامنه گسترده‌ای از هکرهایی که به باور مقام‌های آمریکایی برای کره شمالی کار می‌کنند را تحت تحریم قرار داد.
برخی منابع مدعی هستند که حملات سایبری، یکی از منابع مهم درآمد دولت کره‌شمالی است.                           ",https://www.asriran.com/003VH2
835201,۱۴۰۱/۰۱/۲۶,سیاست خارجی,«دلقک» مورد اشاره مقام معظم رهبری کیست؟,جان بولتون عضو کابینه دونالد ترامپ، تیرماه سال ۹۶ در جمع اوباش گروهک تروریستی منافقین گفته بود، مردم ایران جشن چهل سالگی انقلاب خود را نخواهند دید و ما جشن کریسمس ۲۰۱۹ را در تهران می‌گیریم!,"در دیدار رهبر انقلاب با سران و مسؤولان نظام، معظم له به اظهار نظر یکی از مسئولین آمریکایی اشاره کردند که مدعی شده بود جشن کریسمس را در تهران خواهند گرفت، اما این فرد کیست؟
 به گزارش فارس شب گذشته رهبر انقلاب در دیدار با سران و مسؤولان نظام فرمودند: اخیراً هم ــ ظاهراً پارسال بود ــ یک دلقک آمریکایی گفت کریسمس را در تهران جشن خواهد گرفت. از این حرفها هست، میزنند، منتها خب واقعیّت با آنچه آنها دلشان میخواهد و دنبال می‌کنند، فاصله‌ی زیادی دارد.
منظور رهبر انقلاب از دلقک آمریکایی کیست؟
جان بولتون عضو کابینه دونالد ترامپ، تیرماه سال ۹۶ در جمع اوباش گروهک تروریستی منافقین گفته بود، مردم ایران جشن چهل سالگی انقلاب خود را نخواهند دید و ما جشن کریسمس ۲۰۱۹ را در تهران می‌گیریم!
اما این فرد در روز ۲۲ بهمن ۹۷ (۱۱ فوریه ۲۰۱۹) پس از مشاهده حضور میلیونی مردم ایران در راهپیمایی جشن چهل سالگی انقلاب اسلامی، بلافاصله با پر کردن ویدئویی در حالی که خشم و کینه از حماسه‌آفرینی مردم ایران در چهره‌اش هویدا بود، ضمن اظهار گستاخی و توهین مجدد به مردم ایران، گفت: ایرانی‌ها سالگرد‌های زیادی برای جشن گرفتن ندارند!
بولتون البته در آن ویدئو  خود که حاوی تهدید مردم ایران بود، حتی به روی خودش هم نیاورد که چندی پیش از آن گفته بود، ایرانی‌ها چهل سالگی انقلابشان را جشن نمی‌گیرند!
ایرانی ستیزترین مقام دولت ترامپ
بولتون یکی از ایران‌ستیزترین اعضای کابینه ایران‌ستیز آمریکا بود. دشمنی او با مردم و نظام ایران حد و مرزی نداشت و روز و هفته‌ای نبود که این سیاستمدار ۷۰ ساله و جنگ‌طلب آمریکایی، موضعی ضد ایرانی را اتخاذ نکند؛ آخرین موضع ضدایرانی بولتون یک روز قبل از اخراجش یعنی در روز یکشنبه ۱۷ شهریور اتخاذ شد و وی در این روز در توئیترش مدعی شد سفر «کرنل فروتا» سرپرست آژانس بین‌المللی انرژی اتمی به ایران به این خاطر است که ایران ممکن است مواد یا فعالیت‌های مخفی هسته‌ای داشته باشد!
بولتون پیش‌تر نیز مواضع و اقدامات ضدایرانی بیشماری را اتخاذ کرده بود؛ از درخواست برای حمله به ایران و توهین آشکار به مردم کشور ما تا دلربایی برای قاتلان ۱۷ هزار ایرانی یعنی سرکردگان گروهک تروریستی منافقین.
درخواست بولتون برای حمله به ایران
بولتون در مارس ۲۰۱۵ در بحبوحه مذاکرات منتهی به برجام، در مقاله‌ای در نیویورک تایمز، بر ضرورت حمله به تأسیسات هسته‌ای ایران و تغییر حکومت کشور ما تاکید کرد.
پس از حصول برجام نیز، بولتون به کرات به انتقاد از این قرارداد پرداخت و دولت اوباما را متهم کرد که امتیازات بیش از حدی در توافق هسته‌ای به تهران داده است.
اعتراف مقام صهیونیست به جنگ طلبی «بولتون»
البته رویکرد خصمانه «جان بولتون» در قبال ایران صرفا به مبحث برجام خلاصه نمی‌شود؛ بولتون سالهاست که بر طبل تجاوز به ایران می‌کوبد. یک نشریه صهیونیستی پس از انتصاب بولتون به سمت مشاور امنیت ملی آمریکا به نقل از «شائول موفاز» وزیر جنگ اسبق رژیم صهیونیستی نوشت که «بولتون در فاصله سال‌های ۲۰۰۵ تا ۲۰۰۶ تل‌آویو را ترغیب به تجاوز نظامی به ایران کرده است».
نشریه آمریکایی «هافینگتون پست» نیز پس از انتصاب بولتون به سمت مشاور امنیت ملی آمریکا نوشت «مشاور امنیت ملی جدید آمریکا حامی ایجاد جنگ داخلی در ایران است».
دوشیدن منافقین توسط «بولتون»
رویکرد حمایت‌آمیز بولتون از گروهک تروریستی منافقین نیز در  چارچوب ضدیت این مقام آمریکایی با مردم قابل ارزیابی است. بولتون سالهاست که با سرکردگان منافقین حشر و نشر دارد و در برخی میتینگ‌های این گروهک تروریستی بعنوان سخنران حضور می‌یابد.
البته ناگفته نماند که نگاه بولتون به گروهک تروریستی منافقین همانند نگاه مافوقش ترامپ به آل سعود است؛ یعنی «گاو‌هایی برای دوشیدن». گروهک تروریستی منافقین در نشست‌های سالانه خود در پاریس، برای استخدام سخنرانان مبالغ هنگفتی را متقبل می‌شود؛ حتی گفته شده است که سرکردگان این گروهک تروریستی برای اعلام موضعی ولو کوتاه (در حد دو دقیقه) از سوی یک شخصیت شناخته شده بعضا تا ۸۰ هزار دلار هم خرج می‌کنند. 
در سال‌های اخیر افرادی نظیر «جان بولتون» ، «نیوت کینگریچ» رئیس اسبق مجلس نمایندگان آمریکا ، «رودی جولیانی» شهردار سابق نیویورک و «ترکی فیصل» رئیس اسبق دستگاه جاسوسی رژیم سعودی در میتینگ‌های منافقین شرکت و سخنرانی کرده‌اند.
پس از انتصاب بولتون به سمت مشاور امنیت ملی آمریکا، یک مقام سابق این کشور تایید کرد که جان بولتون از گروهک منافقین برای تلاش جهت تغییر نظام ایران پول دریافت کرده است.                           ",https://www.asriran.com/003VGz
835200,۱۴۰۱/۰۱/۲۶,بین الملل,"""ناوگان کشتی‌های ارواح"" ایران، کابوس تحریم‌ها",وزیر نفت هم با قدردانی از عملکرد این شرکت، افزایش صادرات نفت را در شرایطی مهم دانست که دشمن همواره به دنبال ایجاد خرابکاری در کشتی های شرکت ملی نفتکش ایران بوده است و ایران به جاهایی نفت صادر کرده که آمریکا فکرش را هم نمیتواند بکند.,"«واشنگتن فری بیکن» نشریه محافظه کاران آمریکا، گزارشی با عنوان «ناوگان کشتی های ارواح» ایران، به افزایش قابل توجه صادرات نفت ایران و دو برابر شدن حمل نفت و فرآورده‌های نفتی ایران پرداخت.
به گزارش ایرنا، «واشنگتن فری بیکن» نشریه محافظه کاران آمریکا، گزارشی با تیتر ""ناوگان کشتی های ارواح"" ایران و در حالی که عکس بزرگی از یک نفتکش متعلق به شرکت ملی نفتکش ایران را منتشر کرد و به افزایش قابل توجه صادرات نفت ایران و دو برابر شدن حمل نفت و فرآورده‌های نفتی واکنش نشان داد.
در این گزارش به صادرات ۲۲ میلیارد دلاری نفت ایران به چین از سال ۲۰۲۱ تا کنون پرداخته شده است.
اصطلاح ""کشتی های ارواح"" که پیش از این از سوی نشریات دیگری چون وال استریت ژورنال و رویترز نیز به کار رفته بود، واکنشی به اقدامات نفتکش‌های ایرانی برای دور زدن تحریم‌ها و حمل بار به اقصی نقاط جهان است، بدون اینکه شناسایی شوند.
هرچند آمارهای اعلامی رسانه‌ها و مراکز خارجی از میزان نفت و فرآورده‌های نفتی صادراتی کشور دقیق نیست، اما آنها در شرایطی به افزایش صادرات نفت ایران با وجود تحریم ها اعتراف می‌کنند که طبق اعلام و تصریح رییس جمهور کشورمان صادرات نفت کشور ۴۰ درصد افزایش یافته است.
به تصریح مقامات ارشد سیاسی و اقتصادی کشور، ناوگان شرکت ملی نفتکش ایران به عنوان خط مقدم مبارزه علیه تحریم ها، نقش مهمی در افزایش صادرات نفت و فرآورده های نفتی کشورمان ایفا کرده است. این نقش مهم تا جایی پیش رفت که اخیرا در جلسه هیات دولت از نقش مهم شرکت ملی نفتکش در افزایش صادرات نفت تقدیر به عمل آمد و عملکرد این شرکت مورد تحسین قرار گرفت.
«خجسته مهر» مدیرعامل شرکت ملی نفت ایران در این خصوص از نقش به سزای شرکت ملی نفتکش در خلق حماسه افزایش صادرات نفت و میعانات گازی خبر داده و این موفقیت را در زمانی دانست که تحریم ها نه تنها کاهش یافته بلکه سختگیرانه تر هم شده است.
وزیر نفت هم با قدردانی از عملکرد این شرکت، افزایش صادرات نفت را در شرایطی مهم دانست که دشمن همواره به دنبال ایجاد خرابکاری در کشتی های شرکت ملی نفتکش ایران بوده است و ایران به جاهایی نفت صادر کرده که آمریکا فکرش را هم نمیتواند بکند.
شرکت ملی نفتکش ایران با روی کار آمدن دولت سیزدهم و در راستای سیاست‌های کشور، ضمن بسیج و بکارگیری تمام توان عملیاتی، اقدامات مهمی را در جهت تامین کشتی‌های مورد نیاز صنعت نفت انجام داد و هم صادرات را رونق بخشید و هم سوخت رسانی به پالایشگاه ها را انجام داد.
در این ارتباط «حجت الله عبدالملکی» وزیر تعاون، کار و رفاه اجتماعی در بازدید از کشتی‌های ناوگان شرکت ملی نفتکش ایران ضمن اعلام افزایش دو برابری میزان حمل نفت و ‌فرآورده‌های نفتی تصریح کرد که صنعت نفت جمهوری اسلامی ایران با وجود شرکت ملی نفتکش دیگر هیچ مشکلی برای حمل نفت خام و فرآورده‌های نفتی صادراتی،‌همچنین ارسال نفت خام به پالایشگاه‌ها ندارد.
با وجود اقدامات انجام شده در تامین ناوگان و ایفای نقش ارزنده در زنجیره صادرات نفت کشور، شرکت ملی نفتکش ایران در راستای تاکیدات مقام معظم رهبری و همچنین بیانات اخیر ایشان مبنی بر اینکه «مسئولان در برنامه‌ریزی ‌ها مطلقاً معطل مذاکرات هسته‌ای نشوند» منتظر رفع تحریم‌ها نمانده و با تدوین اهداف و اولویت های راهبردی، برنامه‌ریزی‌های جامعی را در حوزه‌هایی مانند نوسازی ناوگان با استفاده از توان داخل و اختصاص ظرفیت‌های ملکی و غیر ملکی به صادرات نفت، انجام داده است که در این زمینه سفارش ساخت کشتی‌های نفتکش به شرکت ‎های داخلی اجرایی شده و در حال پیگیری است.                           ",https://www.asriran.com/003VGy
835198,۱۴۰۱/۰۱/۲۶,سیاسی,حمله یک مرد به زن محجبه در فرانسه (فیلم),مردی در شهر مون‌پلیه فرانسه، با حمله به یک زن مسلمان حجاب او را پاره کرد. بر اساس ویدئویی منتشر شده در شبکه‌های اجتماعی مرد دو زن را مورد تعرض قرار داد و بر سر یکی از آن‌ها فریاد زد و اظهارات توهین‌آمیز علیه اسلام بیان کرده و سپس حجاب او را پاره کرد.,کد ویدیو  دانلود    فیلم اصلی                                     ,https://www.asriran.com/003VGw
835199,۱۴۰۱/۰۱/۲۶,بین الملل,وقتی بایدن با شخص خیالی دست می‌دهد,هیچ کسی در جایی که دست بایدن برای دست دادن دراز شده بود حضور نداشت و کسی نیز از جمعیت تشویق کننده به سمت رئیس جمهور آمریکا نیامد تا با او خوش و بش کند.,"رئیس جمهور آمریکا در اتفاقی عجیب که پیش از این نیز در انظار عمومی از او دیده شده بود، پنجشنبه شب بعد از ایراد سخنرانی برگشته و با شخصی خیالی دست داد.
به گزارش ایسنا،‌ به نقل از نیویورک پست، بر اساس فیلمی که از این اتفاق منتشر شده، جو بایدن ۷۹ ساله، پنجشنبه شب ابتدا یک سخنرانی که حدودا ۴۰ دقیقه به طول انجامید را در محل یک دانشگاه ایالتی در شهر گرینزبورو ایالت کارولینای شمالی به اتمام رسانده و با وجود عدم حضور هیچ شخصی به سمت راست چرخیده و دستش را دراز کرده و با شخصی خیالی دست داد.
هیچ کسی در جایی که دست بایدن برای دست دادن دراز شده بود حضور نداشت و کسی نیز از جمعیت تشویق کننده به سمت رئیس جمهور آمریکا نیامد تا با او خوش و بش کند.
روزنامه نیویورک پست نوشت، رئیس‌جمهور ۷۹ ساله آمریکا از زمان ورود به کاخ سفید با گاف‌های متعددش خبرساز شده است.
آبان سال گذشته نیز بایدن که به عنوان مسن‌ترین رئیس جمهور تاریخ آمریکا مطرح است در خاتمه یک سخنرانی در نیوجرسی با فردی خیالی دست داد.                           ",https://www.asriran.com/003VGx
835197,۱۴۰۱/۰۱/۲۶,سیاسی,خطیب نماز جمعه تهران: اگر نگاه اقتصادی مدیران متحول نشود، اقتصاد دانش بنیان محقق نخواهد شد,ابوترابی‌فردافزود: نگاه مدیران ارشد و میانی کشور متحول شود. مدیران کشورند که نظام اقتصادی کشور را هدایت می‌کنند.,"خطیب نماز جمعه تهران با اشاره به شعار سال ، تولید، دانش بنیان، و اشتغال آفرین گفت: مدیران کشورند که نظام اقتصادی کشور را هدایت می‌کنند. اگر نگاهشان متحول نشود، اقتصاد ایران دانش بنیان نمی‌شود.
به گزارش ایسنا، حجت الاسلام سید محمدحسین ابوترابی‌فرد در نماز جمعه این هفته تهران با بیان اینکه هر نظام سیاسی برای ماندگاری و ثبات نیازمند ارکان هشت‌گانه‌ای است که در کلام امیر سخن وجود دارد و علی(ع) به آن پرداخته است و شامل مردم سالاری، شایسته سالاری، قانون مداری، امنیت و قدرت دفاعی بازدارنده، استقلال سیاسی، اقتصاد مقاوم و پویا، عدالت و اعتلای فرهنگی، و در نهایت علم، فناوری و نوآوری است.
وی تاکید کرد : مسئولیت‌ها باید به شایسته‌ترین افراد سپرده شود. در اندیشه دینی نخستین شاخص برای سطوح عالی مدیریت عدالت، تقوا و شایستگی است. امام علی (ع) برای مدیریت در جامعه می‌فرمایند که مردم باید انسان‌های عالم، شایسته و مدافع از حقوق خود را انتخاب کنند.
ابوترابی‌فرد در ادامه با تبریک روز ارتش خطاب به نیروهای مسلح حاضر در نماز جمعه گفت: شما هزاران کیلومتر از خاک ایران اسلامی را از زیر چکمه‌های استکبار جهانی آزاد کردید و اجازه ندادید حتی یک سانتی متر از خاک ایران اسلامی تجزیه شود. نیروهای مسلح در طول سه دهه ایران را به نماد امنیت و اقتدار در منطقه تبدیل کردند و با خلق نیروهای مسلح مقتدر توانستند قدرت دفاعی بازدارنده خلق کنند. کشور ما در اوج امنیت است که این دستاورد ناشی از آراستگی نیروهای مسلح به شایسته‌سالاری و تقوا است.
وی در ادامه علم و فناوری را به عنوان یکی از مهم‌ترین ارکان اقتدار هر نظام سیاسی معرفی کرد و گفت: امیرالمومنین در کلامی بلند و ماندگار فرمودند که قدرت و عزت محصول دانش است. جایگاه امروز ارتش جمهوری اسلامی و نیروی زمینی اقتدارآفرین، محصول آراستگی این نهاد به علم و ایمان است.
وی ادامه داد :عمل مبتنی بر دانش خلق قدرت می‌کند. در حوزه‌هایی که امروز نظام جمهوری اسلامی ایران در موضع اقتدار قرار دارد، بدون استثنا محصول گام‌های بلندی است که بر اساس علم و دانش برداشته شده است. مدرسه قرآن و نهج البلاغه محصول دانش هستند. علم و معرفت در اندیشه دینی راه را برای دستیابی به قله‌ها هموار می‌کند.
خطیب نماز جمعه تهران با اشاره به تأکیدات رهبری درباره ضرورت جاری شدن علم و دانش در کشور گفت: رهبر معظم انقلاب یکی از مهم‌ترین اصول برای افزایش اقتدار ملی را به ما پیشنهاد کردند. دانش، فصل الخطاب منازعات سیاسی، مدیریتی، و اجتماعی است. رهبری سال ۱۴۰۱ را با شعار تولید، دانش بنیان و اشتغال آفرین آغاز کردند. سکان دار انقلاب اسلامی، سال ۱۳۸۷ را سال نوآوری و شکوفایی نام گذاری کرده بودند که یک شعار مترقی و امیدزا بود.
ابوترابی فرد با بیان اینکه شکل‌گیری اقتصاد دانش بنیان راه را برای نوآوری کشور فراهم خواهد کرد، گفت: مفهوم اقتصاد دانش بنیان نام سیستم اقتصادی است که در آن تولید کالا و خدمات عمدتا مبتنی بر فعالیت‌هایی دانش محور است. دانش خلق ثروت می‌کند، نه منابع طبیعی یا نیروی انسانی ساده. عنصر کلیدی، سرمایه و دارایی‌های فکری است، نه مخازن فراوان نفت و گاز. ما باید از نوآوری‌های خلاقانه استفاده کنیم، نه از صادرات خام منابع طبیعی. در گذشته هویت فرهنگی، سیاسی، و اقتصادی ایران با دانش خلاق پیوند داشت؛ امروز متأسفانه به صادرات خام این منابع گران قیمت گره خورده است. ما گرفتار حکمرانی و مدیریت منابع پایه هستیم.
خطیب نماز جمعه تهران تأکید کرد: مدیریت منابع پایه راهی برای تحول اقتصاد کشور نیست. آن روزی که درآمد حاصل از فروش نفت به دست می‌آید اولا ذخایر بانک مرکزی افزایش پیدا می‌کند و درنتیجه تورم زیاد شده و نقدینگی زیاد می‌شود. بازار داخلی به بازار کالاهای خارجی بدل شده و تولید داخل با چالش مواجه می‌شود. مدیریت و اقتصاد دانش پایه راهی برای برون رفت از این وضعیت است.
خطیب نماز جمعه تهران افزود: نگاه مدیران ارشد و میانی کشور متحول شود. مدیران کشورند که نظام اقتصادی کشور را هدایت می‌کنند. اگر نگاهشان متحول نشود، اقتصاد ایران دانش بنیان نمی‌شود. تولید نیازمند موتور محرکی است که اقتصاد ایران را در کوتاه ترین زمان و با بالاترین شتاب در جایگاه شایسته خود قرار دهد. این موتور محرک نظام مدیریتی کشور است.
وی ادامه داد: امروز بیش از ۱۴ میلیون جوان تحصیل کرده در اختیار داریم. تحولاتی که در نظام مهندسی و پزشکی در حوزه‌هایی مثل نانو، بیو، لیزر و... رخ داده است، قدرت پدافند جمهوری اسلامی محصول کار بزرگ علمی است. این نظام در چله دوم باید متحول شود. یکی از مهم‌ترین محورهای زیربنایی، اقتصاد دانش بنیان کشور است.
ابوترابی فرد در پایان درباره ضرورت تجاری سازی دانش گفت: تربیت نیروی انسانی عالم کار دشواری است. از آن دشوارتر تولید علم است که کاری به مراتب سخت‌تر است. تبدیل دانش به فناوری به مراتب سخت‌تر از تولید علم است. امروز کشورهای جهان سوم، دانش تولید می‌کنند؛ اما کشورهای توسعه یافته از دستاوردها بهره گرفته و آن را به فناوری بدل می‌کنند. جمهوری اسلامی این فاصله را کوتاه کرده است؛ چرا که توانستیم دانش هسته‌ای را مبدل به فناوری هسته‌ای کنیم. تبدیل فناوری به ثروت، یعنی تجاری‌سازی علم که از هر کاری سخت‌تر و زمان‌بر است. تأکید رهبری بر تولید و دانش بنیان یعنی تجاری سازی علم و تأکید بر فرآیند خلق ثروت.                           ",https://www.asriran.com/003VGv
835194,۱۴۰۱/۰۱/۲۶,اجتماعی ,ژاله صامتی: فقط جوک بی ادبی یادم میاد/ واکنش جناب خان! (فیلم),در بخشی از این برنامه رامبد جوان از ژاله صامتی خواست که جوکی تعریف کند.,کد ویدیو  دانلود    فیلم اصلی                                     ,https://www.asriran.com/003VGs
835196,۱۴۰۱/۰۱/۲۶,اجتماعی ,وزارت بهداشت: شکایات خود را درباره افرایش قیمت دارو به سامانه ۱۹۰ ارائه کنید,مردم می توانند شکایت‌های خود از افزایش قیمت دارو به ویژه در دو سه ماه گذشته با اسم دارو ، داروخانه و نسخه خود را به در پیام رسان واتساپ به شماره ۰۹۹۰۱۹۰۲۰۲۹ و یا ایمیل samane۱۹۰@behdasht.gov.ir ارسال کنند,"​مدیرکل دفتر بازرسی، ارزیابی عملکرد و پاسخگویی به شکایات وزارت بهداشت گفت: بر اساس نظر وزیر بهداشت، نباید قیمت دارو افزایش پیدا کند و مردم شکایت های خودشان را می توانند به وزارت بهداشت ارائه کنند.
به گزارش ایلنا، علیرضا رحیم‌نیا با بیان این مطلب افزود: مردم می‌توانند شکایت‌های خود از افزایش قیمت دارو را به داخلی ۳ سامانه ۱۹۰ اعلام کنند.
به گزارش وبدا، وی افزود: علاوه بر سامانه ۱۹۰، مردم می توانند شکایت‌های خود از افزایش قیمت دارو به ویژه در دو سه ماه گذشته با اسم دارو ، داروخانه و نسخه خود را به در پیام رسان واتساپ به شماره ۰۹۹۰۱۹۰۲۰۲۹ و یا ایمیل samane۱۹۰@behdasht.gov.ir ارسال کنند تا در اسرع وقت رسیدگی شود.                           ",https://www.asriran.com/003VGu
835193,۱۴۰۱/۰۱/۲۶,اجتماعی ,استعفای مدیر و ناظم مدرسه متخلف در تراشیدن موی سر دانش آموزان,مدیر و ناظم مدرسه متخلف در تراشیدن موی سر دانش آموزان استعفا دادند.,سخنگوی دولت گفت: متخلفی که کرامت دانش‌آموزان را حفظ نکرده بود به هیأت رسیدگی به تخلفات اداری معرفی شد، مدیر و معاون ‎مدرسه نیز استعفا دادند.به گزارش ایسنا، علی بهادری جهرمی در حساب کاربری خود در توییتر نوشت:«‏متخلفی که کرامت دانش‌آموزان را حفظ نکرده بود به هیأت رسیدگی به تخلفات اداری معرفی شد، مدیر و معاون ‎مدرسه نیز استعفا دادند.سوء رفتار‌های شخصی و خارج از ضابطه قابل انتساب به جامعه خدوم فرهنگیان نیست.»                           ,https://www.asriran.com/003VGr
835190,۱۴۰۱/۰۱/۲۶,سیاسی,درباره یاشار سلطانی که 5 سال پر استرس را پشت سر گذاشت,او همان خبرنگاری است که املاک نجومی شهرداری تهران را افشا کرد و بعدها ثابت شد که اصل قصه واقعیت داشت. با این حال، پرونده سازی علیه او ادامه یافت؛ متهمان اصلی، پست های بالاتر گرفتند اما یاشار بازداشت شد!,"عصر ایران؛ جعفر محمدی - خبرنگاران ضد فساد در دنیای امروز، ارج و قربی ویژه دارند چرا که از آنها به عنوان چشمان تیزبین و شجاع جامعه یاد می شود که بر روی تاریک ترین بخش های سیاست و اقتصاد، نورافکن افشاگری می اندازند و مسیر اصلاح امور را مهیاتر می کنند.با این حال، در ایران خبرنگار ضد فساد بودن به معنای خبرنگار تحت تعقیب است. نمونه بارزش یاشار سلطانی است که سال هاست مفاسد زیادی را برملا کرده و به جای آن که به خاطر تلاش هایش برای سالم سازی محیط سیاسی و اقتصادی، قدر بیند و بر صدر نشیند، نام او همواره با کلیدواژه های بازداشت و دادسرا و دادگاه و وثیقه و ... همراه شده است!
یاشار سلطانی همان خبرنگاری است که املاک نجومی شهرداری تهران را افشا کرد و بعدها ثابت شد که اصل قصه واقعیت داشت. با این حال، پرونده سازی علیه او ادامه یافت؛ متهمان اصلی، پست های بالاتر گرفتند اما یاشار بازداشت، با قرار تامین کیفری، آزاد و سپس به 5 سال حبس، برای گناه نکرده محکوم شد. او بیش از 5 سال پر استرس را پشت به همراه خانواده اش پشت سرگذاشت چرا که معلوم نبود کی قرار است این حبس غیرعادلانه اجرا شود. سایت او نیز -معماری نیوز- توقیف شد.جالب اینجاست که پرونده سازان علیه یاشار سلطانی، برغم این که اقدام او در حوزه رسانه اتفاق افتاده بود، به جای ارجاع پرونده به دادگاه مطبوعات، بر خلاف قوانین و مقررات، پرونده اش را به دادگاه انقلاب فرستادند و آنجا بود که برایش زندان طویل المدت بریدند.اینک اما خبر می رسد که دادگاه تجدید نظر، آرای محاکم قبلی را غیرقانونی و دادگاه انقلاب را برای رسیدگی به پرونده مطبوعاتی او، غیرصالح دانسته و این خبرنگار فساد ستیز را تبرئه کرده است.این خبر خوشایندی برای جامعه امروز ایران است که بیش از هر زمان دیگری به عدالت نیازمند است. در عین حال، یاشار سلطانی و امثال او نیازمند حمایت جدی اند چرا که همواره از سوی افرادی که منافع غیرقانونی شان به خطر می افتد، مورد تهدید قرار می گیرند.
نکته مهم این است که در بازخوانی و تجدیدنظر در این حکم، شخص رئیس قوه قضائیه ورود کرده و به مسوولان مرتبط دستور داده است این پرونده بدون اعمال نفوذ و صرفاً بر اساس قانون مورد بررسی مجدد قرار گیرد که خوشبختانه چنین هم شد و دادگاه، یاشار سلطانی را بی گناه تشخیص داد.بر سبیل انصاف و مروت، این رویکرد حجه الاسلام محسنی اژه ای را باید ستود. اگر نگاه فراجناحی او در این پرونده حاکم نبود، اکنون باید این خبرنگار فساد ستیز را پشت نرده های زندان می دیدیم. امیدواریم این رویکرد ارجمند به تمام شؤون دستگاه قضا تسری یابد تا نهادها و اشخاص قدرتمند نتوانند جایگاه واقعاً والای قضاوت را وسیله ای برای تسویه حساب های شخصی و جناحی قرار دهند.اگر افرادی که در این سال ها به این شهروند ستم کرده و حتی برای نظام سیاسی هم هزینه سازی کرده اند، در سیستم داخلی قوه قضائیه مورد بازخواست قرار گیرند، حتماً برای سالم سازی محیط درونی قوه مفید و برای مردم امیدبخش خواهد بود.به یاشار سلطانی عزیز هم تبریک می گوییم و بهترین ها را برای این همکار رسانه ای شجاع، از درگاه احدیت مسألت می کنیم.                           ",https://www.asriran.com/003VGo
835192,۱۴۰۱/۰۱/۲۶,بین الملل,زلنسکی: تهاجم روسیه یک خودکشی است,ولودیمیر زلنسکی رئیس جمهور اوکراین در سخنانی به مناسبت پنجاهمین روز تهاجم نظامی روسیه، خطاب به مردم اوکراین گفت که این تهاجم بی‌معنی و یک خودکشی است.,"زلنسکی پنجشنبه شب با تاکید بر اینکه جهان نباید در وضع تحریم‌های بیشتر علیه روسیه شک داشته باشد مدعی شد که نیروهای روسیه در اوکراین درحال تکرار وقایعی هستند که اروپا در جنگ جهانی دوم شاهد آن‌ها بود.
به گزارش ایرنا، وی با ادعای اینکه نیروهای روسیه درحال تخریب کامل شهرها و روستاها در منطقه دونباس هستند به گونه‌ای که می‌خواهند هیچ انسانی در این منطقه باقی نماند گفت: اینها نشان دهنده بی‌معنی بودن تهاجم روسیه است. این کشور با سلاح‌های خود درحال سوزاندن همه ارزش‌هایی است که از آن دفاع می‌کند و درحال نابودی فرهنگ و زبان روسی است.
پیش از این ولودیمیر زلنسکی رئیس جمهور اوکراین از جو بایدن همتای آمریکایی خود به خاطر استفاده از عبارت ""نسل کشی"" در توصیف تهاجم روسیه به اوکراین تشکر کرد.
پارلمان اوکراین عصر پنجشنبه لایحه‌ای را به تصویب رساند که در آن اقدامات ارتش روسیه در این کشور نسل کشی نام گرفته است.
با این حال، آنتونیو گوترش روز چهارشنبه گفت که سازمان ملل آنچه را در اوکراین رخ می‌دهد، نسل کشی ندانسته است چرا که این امر به تصمیم گیری نهایی قانونی از سوی نهادهای قضایی بستگی دارد.
دبیرکل سازمان ملل توضیح داد نسل کشی به صورت دقیق در قوانین بین‌المللی تعریف شده است و محققان دادگاه بین‌المللی کیفری در اوکراین حضور داشته‌اند. ما این مساله که آیا نسل کشی در اوکراین اتفاق افتاده یا نه را به نهادهای قضایی می‌سپاریم.                           ",https://www.asriran.com/003VGq
835191,۱۴۰۱/۰۱/۲۶,عمومی,جزئیات جدید درباره انفجار ناوجنگی روسیه,سخنگوی وزارت دفاع آمریکا (پنتاگون) روز پنجشنبه به وقت محلی به شبکه سی ان ان گفت که پس از وقوع انفجار در قسمت مهمات این ناو، این کشتی غرق نشده است.,"سخنگوی پنتاگون گفت: اگرچه یک انفجار بر روی عرشه ناو جنگی نیروی دریایی روسیه اتفاق افتاده است اما ما نمی توانیم برخورد موشک به این ناو را تایید کنیم.به گزارش ایرنا، سخنگوی وزارت دفاع آمریکا (پنتاگون) روز پنجشنبه به وقت محلی به شبکه سی ان ان گفت که پس از وقوع انفجار در قسمت مهمات این ناو، این کشتی غرق نشده است.
این درحالی است که مقامات اوکراینی ادعا کرده اند با یک موشک ضد کشتی موسوم به نپتون این ناو را هدف قرار داده اند و باعث غرق شدن آن شده اند.
مقامات اوکراینی مدعی شدند که موشک های هدایت شونده ضد کشتی مستقر در ساحل، به مسکوا که از مقر ناوگان دریای سیاه در سواستوپل کریمه عملیات می‌کرد، اصابت کرده است.
کربی ادامه داد: ما مطمئن نیستیم چه اتفاقی افتاده است. ارزیابی ما این است که یک انفجار بزرگ در این ناو اتفاق افتاده و این کشتی خسارت زیادی دیده است.
سخنگوی پنتاگون اضافه کرد: این کشتی غرق نشده است و درحال عبور از دریای سیاه است. این ناو به همراه چند کشتی دیگر روسیه در ۹۶ کیلومتری اودسا مشغول فعالیت بوده است.
وزارت دفاع روسیه اعلام کرد که رزم‌ناو پرچمدار نیروی دریایی این کشور موسوم به «مسکوا» غرق نشده و انفجارها در آن متوقف شده است.
 وزارت دفاع روسیه روز پنج‌شنبه در این زمینه تاکید کرد: منبع آتش در این کشتی مهار شده، هیچ شعله‌ای وجود ندارد و انفجار مهمات متوقف شده است.
ماکسیم مارچنکو فرماندار اودسا روز سه‌شنبه در پیامی تلگرامی گفت: تایید شده است که رزمناو موشکی مسکوا امروز دقیقاً به همان جایی که نیروهای مرزبانی ما به جزیره مار فرستاده شده بودند، رفته بود. موشک‌های نپتون اوکراین آسیب بسیار جدی به کشتی روسی وارد کرده‌اند.
موشک‌های نپتون که برای نخستین بار در سال ۲۰۲۱ به میدان رفتند، بر اساس الگوی موشک ضد کشتی کایاک AS-۲۰ شوروی که مشابه موشک هارپون ساخت آمریکا است، ساخته شده‌اند.
بنا به گزارش تاس، ناو مسکوا در سال ۱۹۸۲ به نیروی دریایی شوروی اضافه شد و یکی از سه رزمناو موشک هدایت شونده کلاس اسلاوا است. دو اسلاوای دیگر مارشال اوستینوف و واریاگ هستند که در مدیترانه فعالیت می‌کنند.
مسکوا نخستین کشتی جنگی روسیه نیست که در طول نبرد ۵۰ روزه اوکراین آسیب دیده است.
پیش از این گزارش شده بود که یک کشتی دیگر روسی در نزدیکی بندر بردیانسک اوکراین پس از حمله نیروهای اوکراینی غرق شد.
آتش‌سوزی این کشتی جنگی در نهایت به یک کشتی تجاری در بندر بردیانسک آسیب رساند و باعث خسارت شد.                           ",https://www.asriran.com/003VGp
835189,۱۴۰۱/۰۱/۲۶,اقتصادی,وام مسکن جوانان در تهران دو میلیاردی شد,سقف تسهیلات حساب مذکور از ۱ میلیارد تومان، ۸۵۰ و ۷۰۰ میلیون تومان تعیین شده برای سال ۱۴۰۰ به مبالغ ۲، ۱.۷ و ۱.۴ میلیارد تومان در سال ۱۴۰۱ به ترتیب در تهران، مراکز استان‌ها و شهرهای بالای ۲۰۰ هزار نفر جمعیت و سایر مناطق شهری تعیین شد.,"با موافقت بانک مرکزی، حداقل مبلغ سپرده‌گذاری و سقف تسهیلات حساب پس‌انداز مسکن جوانان افزایش یافت.
به گزارش ایسنا، حساب پس انداز مسکن جوانان نوعی برنامه‌ریزی بلند مدت برای خانه‌دار شدن افراد است که متقاضیان می‌توانند با واریز مبالغ به صورت ماهانه و یا یکجا حداقل پس از پنج سال و حداکثر بعد از ۱۵ سال نسبت به دریافت تسهیلات خرید و احداث مسکن اقدام کنند.
بدین منظور، هر شخصی که به سن هیجده سال تمام رسیده و یا حکم رشد او از سوی دادگاه صادر شده باشد می‌تواند به نام خود یا کسانی که تحت ولایت و قیومیت او باشند حساب پس انداز مسکن جوانان افتتاح کنند که متقاضیان افتتاح حساب پس انداز مسکن جوانان می‌توانند سپرده‌گذاری خود را با واریز حداقل مبلغ ماهیانه (به دفعات یا به صورت یکجا در ابتدای دوره) آغاز کنند.
در این زمینه، برخی از ضوابط و شرایط حساب پس‌انداز مسکن جوانان برای پرداخت تسهیلات از این محل برای سال جاری تغییر کرده که تغییر تقسیم‌بندی مناطق جغرافیایی حساب جوانان به ترتیب از سه منطقه ""تهران""، ""شهرهای بزرگ"" و ""سایر مناطق شهری"" به ""تهران""، ""مراکز استان‌ها و شهرهای بالای ۲۰۰ هزار نفر جمعیت"" یکی از این موارد است.
علاوه بر این، افزایش حداقل مبلغ سپرده‌گذاری از ۲۰۰ به ۴۰۰ هزار تومان و افزایش سقف تسهیلات حساب مذکور از ۱ میلیارد تومان، ۸۵۰ و ۷۰۰ میلیون تومان تعیین شده برای سال ۱۴۰۰ به مبالغ ۲، ۱.۷ و ۱.۴ میلیارد تومان در سال ۱۴۰۱ به ترتیب در تهران، مراکز استان‌ها و شهرهای بالای ۲۰۰ هزار نفر جمعیت و سایر مناطق شهری، برای حساب‌های افتتاحی سال ۱۴۰۱، از دیگر مواردی درخواستی بانک مسکن است که بانک مرکزی با آن موافقت کرده است.
علاوه بر این، با درخواست مجدد آن بانک مبنی بر امکان تجمیع تسهیلات مسکن از محل حساب صندوق پس‌انداز مسکن جوانان و اوراق گواهی حق تقدم استفاده از تسهیلات مسکن آن بانک در سقف‌های مصوب هر یک از حساب‌های مزبور، با توجه به سیاست‌های کنونی دولت و مجلس شورای اسلامی مبنی بر تقویت ساخت مسکن (قانون جهش تولید مسکن) موافقت نشد.                           ",https://www.asriran.com/003VGn
835188,۱۴۰۱/۰۱/۲۶,فناوری و IT,روش‌هایی برای بازیابی عکس‌های پاک شده از گوشی,-گوشی هوشمند از شخصی‌ترین ابزار‌های انسان به شمار می‌روند. برخی از ارزشمندترین خاطرات انسان‌ها در قالب تصاویر نگهداری می‌شوند. هر چند وقت یکبار، ممکن است برای آزاد کردن مقداری فضای ذخیره‌سازی، عکس‌های گوشی خود را حذف کنید.,"در این مطلب به شما آموزش می‌دهیم که چگونه با چند کار ساده تصاویر پاک شده از گالری گوشی خود را بازیابی کنید.
به گزارش فرارو، ممکن است برای شما پیش آمده باشد که اشتبا‌ها یک عکس را از گالری گوشی خود پاک کرده باشید و ندانید که چگونه می‌توانید آن را بازیابی کنید. نگران نباشید؛ ما در این مطلب به شما آموزش می‌دهیم که چگونه با چند کار ساده تصاویر پاک شده از گالری گوشی خود را بازیابی کنید. بازیابی تصاویر پاک شده در هر دو سیستم عامل اندروید و ios امکان پذیر است.
بازیابی تصاویر پاک شده در اندرویدبازیابی تصاویر پاک شده در اندروید کار بسیار ساده‌ای است. اکثر برند‌ها گوشی‌های هوشمند تصاویر ذخیره شده در گوشی را در گالری بارگذاری می‌کنند تا کار‌های اساسی مانند مشاهده عکس‌ها و پخش ویدئو‌ها از طریق آن به راحتی انجام شود.
پوشه سطل زباله را بررسی کنیددر صورتی که می‌خواهید عکس‌های حذف شده را بازیابی کنید، حتما پوشه سطل زباله را در برنامه گالری گوشی خود بررسی کنید. بسته به پوسته اندروید دستگاه شما، تصاویر حذف شده معمولا ۳۰ تا ۴۰ روز در پوشه سطل زباله گوشی ذخیره می‌شوند. برای بازیابی عکس‌ها از پوشه سطل زباله گالری مراحل زیر را انجام دهید:
۱- وارد گالری گوشی خود شوید.۲- اکنون بسته به تلفن اندرویدی که دارید، باید محل قرارگیری پوشه زباله یا عکس‌های اخیراً حذف شده را پیدا کنید. به عنوان مثال تلفن‌های ریلمی بخشی به نام «اخیراً حذف شده» دارند، گوشی‌های سامسونگ گزینه «سطل بازیافت» و گوشی‌های شیائومی دارای بخشی به نام «سطل زباله» هستند. پس از پیدا کردن مکان پوشه زباله، آن را انتخاب کنید.
۳- در این قسمت همه عکس‌های حذف شده خود را پیدا خواهید کرد. تصویری را که قصد بازیابی آن را دارید انتخاب کنید و سپس ""بازیابی"" را بزنید. خواهید دید تصاویر در آلبوم مربوطه خود مانند دوربین، اسکرین شات، عکس‌های واتساپ و ... بازیابی می‌شوند.
Google Photos را بررسی کنیدبرخی از گوشی‌ها مانند موتورولا، میکرومکس و نوکیا از Google Photos بعنوان برنامه پیش‌فرض گالری استفاده می‌کنند. جدای از آن، هر کسی که به دنبال بازیابی عکس‌های حذف شده خود است، می‌تواند به پوشه سطل زباله Google Photos نیز نگاهی بیندازد. زیرا مشخص نیست گوشی شما از کدام برنامه گالری برای حذف عکس‌ها استفاده کرده است. برای بازیابی عکس‌های حذف شده از Google Photos مراحل زیر را انجام دهید:
۱- Google Photos را در گوشی خود باز کنید.۲- تب «کتابخانه» یا همان Library را از نوار ناوبری پایین انتخاب کنید.۳- ۴ گزینه در بالا مشاهده می‌کنید. «Bin» را انتخاب کنید.۴- در این قسمت می‌توانید تصاویر حذف شده شامل تصاویر محلی و ابری را بازیابی کنید.

بازیابی تصویر
گاهی اوقات عکس‌ها از حافظه محلی حذف می‌شوند، اما در فضای ابری پشتیبان‌گیری می‌شوند. رایج‌ترین سرویس پشتیبان‌گیری ابری اندروید در این شرایط Google Photos است که روی همه گوشی‌ها از قبل نصب شده است. در این شرایط لازم است وارد Google Photos شده و به دنبال تصویر حذف شده خود بگردید، ممکن است تصویر شما به‌طور ایمن در cloud یا Google Drive پشتیبان‌گیری شده باشد.
نکته: می‌توانید از طریق دسکتاپ وارد photos.google.com شوید. در اینجا هر تصویری که در حساب گوگل شما پشتیبان گیری شده است قابل مشاهده خواهد بود و به راحتی می‌توانید تصویر مورد نظر خود را جستجو کنید.
بازیابی تصاویر پاک شده در iOSبرای بازیابی عکس‌های حذف شده از گوشی آیفون یا هر دستگاه iOS چند روش وجود دارد که در ادامه به بررسی آنها ‌می‌پردازیم:
Photos را بررسی کنید۱- برنامه «Photos» را در گوشی آیفون خود باز کنید.۲- روی تب Albums ضربه بزنید.۳- اکنون به پایین بروید و آلبوم Recently Deleted را انتخاب کنید. در اینجا می‌توانید تصاویر موردنظر خود را بازیابی کنید.۴- برای تایید دوباره روی Recover ضربه بزنید.۵- پس از این کار تصاویر بازیابی شده به آلبوم «All Photos» بازگردانده می‌شوند. در آنجا می‌توانید تصاویر بازیابی شده را مشاهده کنید.
iCloud را بررسی کنیددر صورتی که نتوانستید تصاویر پاک شده را از طریق برنامه Photos پیدا کنید، می‌توانید آن عکس‌ها را در پشتیبان iCloud مرتبط با Apple ID خود جستجو کنید. برای انجام این کار مراحل زیر را دنبال کنید:
۱- ازطریق رایانه خود وارد iCloud.com شوید.۲- در منوی سمت چپ از زیر گزینه «Library»، تب «Photos» را انتخاب کنید.۳- اکنون در قسمت «Photos» روی گزینه «Recently Deleted» ضربه بزنید.۴- تصاویری که می‌خواهید بازیابی کنید را انتخاب کنید.۵- پس از اتمام کار روی «Recover» ضربه بزنید.
Google Photos را بررسی کنیدبازیابی عکس‌های حذف شده در دستگاه‌های iOS از طریق Google Photos مشابه دستگاه‌های اندرویدی است. برای این کار مراحل زیر را دنبال کنید:
۱- Google Photos را در گوشی خود باز کنید.۲- تب «Library» را از نوار ناوبری پایین انتخاب کنید.۳- ۴ گزینه مشاهده خواهید کرد. «Bin» را انتخاب کنید.۴- در این قسمت می‌توانید تصویر مورد نظر خود را از فضای ابری و یا بصورت محلی بازیابی کنید.توجه: پوشه bin فقط حاوی تصاویری است که ه با استفاده از برنامه Google Photos حذف شده‌اند و نه برنامه پیش‌فرض Photos.                           ",https://www.asriran.com/003VGm
835187,۱۴۰۱/۰۱/۲۶,اجتماعی ,بازداشت پرستار آمریکایی به خاطر انداختن کودک ۴ ساله در ماشین خشک‌کن,این اتفاق در ماه فوریه افتاد و متهم یک بار دستگیر و سپس با قید وثیقه ۱۵ هزار دلاری آزاد شد. با این حال وی بار دیگر پس از جمع‌آوری ادله بیشتر بازداشت شده است.,"مقامات ایالتی آمریکا اعلام کردند: یک پرستاربچه اهل ""فلوریدا"" به دلیل انداختن کودک ۴ ساله‌ تحت مراقبتش به داخل ماشین رخت‌خشک‌کن خانگی، بازداشت شده است.
به گزارش ایسنا، مقامات قضایی ایالت فلوریدای آمریکا این پرستاربچه را به کودک آزاری، جنایت درجه یک و اعمال خشونت شدید متهم کردند.
به گزارش پلیس محلی، این اتفاق در ماه فوریه افتاد و متهم یک بار دستگیر و سپس با قید وثیقه ۱۵ هزار دلاری آزاد شد. با این حال وی بار دیگر پس از جمع‌آوری ادله بیشتر بازداشت شده است.
کودک خردسال برای پلیس تعریف کرده که پرستارش ابتدا او را به همراه چند حوله به داخل ماشین رخت‌خشک‌کن انداخت و آن‌ را روشن کرد. بعد از چند ثانیه ماشین را متوقف و در آن را باز کرد و دوباره بست و بار دیگر درحالیکه کودک داخل آن بوده، دستگاه را روشن کرد.
پزشکی قانونی وجود جراحت و سوختگی را بر بدن این کودک تایید کرده و گزارش‌ها حاکیست این پرستار ۳۵ ساله که ""آمبرت چپمن"" نام دارد، پیش‌تر نیز چندبار با کودک ملاقات داشته است.
همچنین مقامات پلیس می‌گویند که جراحات وارده به پشت، صورت، پیشانی و گوش‌های کودک با آنچه که او به پزشکان درباره اتفاق مزبور گفته، مطابقت دارد.
مقامات قضایی آمریکا اعلام کردند که تحقیقات بیشتر روی این پرونده در حال انجام است.                           ",https://www.asriran.com/003VGl
835186,۱۴۰۱/۰۱/۲۶,ورزشی,انتقاد ژاوی به حضور ۳۰ هزار هوادار اینتراخت در نوکمپ,ژاوی این مسابقه را به فینالی تشبیه کرد که نیمی از هواداران برای یک تیم و نیمی از هواداران برای تیم دیگر بودند.,"هواداران اینتراخت فرانکفورت روز پنجشنبه شب باشگاهشان را در لیگ اروپا همراهی کردند.
به گزارش ایسنا و به نقل از استار، در ادامه مرحله یک چهارم نهایی لیگ فوتبال اروپا و در دیدار برگشت، بارسلونا در ورزشگاه نیوکمپ میزبان اینتراخت فرانکفورت بود و با نتیجه ۳ بر ۲ باخت. در این دیدار حدود ۳۰ هزار هوادار اینتراخت در ورزشاه حضور داشتند و برد تیمشان را جشن گرفتند.
در این بازی فیلیپ کاستیچ دو بار در دقایق ۴ (از روی نقطه پنالتی) و ۶۷ و رافائل سانتوس در دقیقه ۳۶ گلزنی کردند. سرخیو بوسکتس در دقیقه ۹۰ و ممفیس دپای در وقت های اضافه برای بارسلونا گلزنی کردند.
ژاوی هرناندز، سرمربی بارسلونا، پس از شکست در لیگ اروپا مقابل آینتراخت فرانکفورت از حضور گسترده هواداران تیم آلمانی در ورزشگاه انتقاد کرد و گفت: این یک اشتباه برنامه ریزی شده بود. حدود ۳۰۰۰۰ هوادار فرانکفورت در نیوکمپ بزرگ حضور داشتند که با صدای بلند تیم شان را تشویق کردند. در چنین بازی مهمی نباید چنین اتفاقی بیفتد.
ژاوی این مسابقه را به فینالی تشبیه کرد که نیمی از هواداران برای یک تیم و نیمی از هواداران برای تیم دیگر بودند.
خوان لاپورتا رئیس بارسلونا نیز گفت: آنچه در نیوکمپ اتفاق افتاد نباید دوباره تکرار شود.                           ",https://www.asriran.com/003VGk
835185,۱۴۰۱/۰۱/۲۶,بین الملل,موافقت آمریکا با فروش یک میلیارد دلار تسلیحات نظامی به نیجریه,به گفته آژانس همکاری امنیت دفاعی آمریکا، نیجریه باید برای این تجهیزات حدود ۹۹۷ میلیون دلار بپردازد.,"دولت آمریکا اعلام کرد که فروش هواپیماهای تهاجمی و دیگر تجهیزات به نیجریه را تایید کرده است.
به گزارش ایسنا، به نقل از پایگاه خبری پرایم تایمز، انتظار می‌رود این هواپیماها در نبرد علیه تروریسم و دیگر افراد مسلح در این کشور غرب آفریقا استفاده شوند.
به گفته آژانس همکاری امنیت دفاعی آمریکا، نیجریه باید برای این تجهیزات حدود ۹۹۷ میلیون دلار بپردازد.
خبر موافقت با فروش این تجهیزات جدید به نیجریه در حالی اعلام می‌شود که کمتر از یک سال گذشته، دولت آمریکا ۱۲ واحد از جنگنده‌های «سوپر توکانو» را به نیجریه فروخته و تحویل داد.
آژانس همکاری امنیت دفاعی آمریکا اعلام کرد که تجهیزاتی که دولت نیجریه قصد خرید آن‌ها را دارد، شامل مواردی همچون ۱۲ هلیپوکتر تهاجمی AH-۱Z، ۲۸ موتور T۷۰۰-GE-۴۰۱ و ۲۰۰۰ عدد از تجهیزات سامانه تسلیحاتی APKWS می‌شود.
بر اساس این بیانیه، مبلغ پرداختی توسط نیجریه همچنین شامل آموزش کار با این تجهیزات به کارکنان نیجریه است.                           ",https://www.asriran.com/003VGj
835184,۱۴۰۱/۰۱/۲۶,عمومی,توقیف کشتی حامل سوخت قاچاق در خلیج‌فارس توسط سپاه,مسئول روابط عمومی منطقه دوم نیروی دریایی سپاه تصریح کرد: با رصد اطلاعاتی و عملیاتی و از طریق کارآمدسازی نظارت این مهم در اولویت برنامه‌ها قرار دارد.,"مسئول روابط عمومی منطقه دوم نیروی دریایی سپاه از توقیف کشتی حامل ۲۵۰ هزار لیتر سوخت قاچاق در خلیج‌فارس خبر داد.
سرهنگ غلامحسین حسینی در گفت‌وگو با رسانه‌ها اظهار کرد: یک فروند کشتی حامل ۲۵۰ هزار لیتر سوخت قاچاق در خلیج‌فارس به‌همت کارکنان منطقه دوم نیروی دریایی سپاه توقیف شد.
وی اضافه کرد: در جریان توقیف این کشتی ۷ خدمه آن پس از دستگیری برای تکمیل تحقیقات و سیر مراحل قانونی در بازداشت به سر می‌برند.
مسئول روابط عمومی منطقه دوم نیروی دریایی سپاه تصریح کرد: با رصد اطلاعاتی و عملیاتی و از طریق کارآمدسازی نظارت این مهم در اولویت برنامه‌ها قرار دارد.
حسینی اعلام کرد که این کشتی و خدمه‌های آن برای طی مراحل قانونی تحویل مراجع ذی‌صلاح می‌شود.                           ",https://www.asriran.com/003VGi
835183,۱۴۰۱/۰۱/۲۶,اجتماعی ,با افزایش اُمیکرون در چین؛ شهرهای بیشتری قرنطینه می‌شود,برخی کارشناسان سیاست اعمال قرنطینه از سوی دولت چین را در راستای سیاست «کووید-صفر» ارزیابی کرده‌اند و معتقدند قرنطینه یا اعمال محدودیتهای شدید به معنی از کنترل خارج شدن ویروس نیست.,"علیرغم کنترل کامل شیوع اُمیکرون در برخی از شهرهای چین، برخی از شهرهای دیگر این کشور اما با افزایش سریع شمار مبتلایان مواجه هستند.
به گزارش فارس، خبرگزاری بلومبرگ گزارش داد که چین در حال حاضر با بدترین شرایط پاندمی کرونا طی دو سال اخیر مواجه است و درحالیکه هیچ چشم اندازی برای پایان قرنطینه شهر دهها میلیون نفری شانگهای متصور نیست، گزارش شده است که شهرهای بیشتری درگیر گسترش سویه اُمیکرون شده‌اند.
براساس این گزارش، در موج کنونی که از اواخر فوریه آغاز شده، محدودیت‌ها و قرنطینه‌ در شنژن و برخی شهرهای دیگر با موفقیت مانع از گسترش سویه اُمیکرون شد و به این شهرها اجازه بازگشایی داده شد. با این حال، شهرهای دیگر چین شاهد شعله‌ور شدن و ایجاد محدودیت‌های اجتماعی هستند تا قبل از رسیدن به سطوح بحرانی شانگهای، که شاهد ۲۰ هزار مورد ابتلای جدید روزانه است، عفونت را مهار کنند.
برخی کارشناسان سیاست اعمال قرنطینه از سوی دولت چین را در راستای سیاست «کووید-صفر» ارزیابی کرده‌اند و معتقدند قرنطینه یا اعمال محدودیتهای شدید به معنی از کنترل خارج شدن ویروس نیست.
براساس این گزارش، شیوع اُمیکرون در «سوژوو» در همسایگی شانگهای در حال افزایش است و مقامات این منطقه شهر «کونشان» را از هفته گذشته قرنطینه کرده‌اند. این محدودیتها باعث توقف تولید حداقل ۳۰ کارخانه تایوانی از جمله یک کارخانه مونتاژ قطعات شرکت اپل شده است. با این حال مقامات شهری سوژو قرنطینه این شهر را رده کرده و می‌گویند که هیچ طرحی برای قرطنینه شهر ندارند.
همچنین شهر «تایو آن» مرکز استان «شانژی» در شمال چین نیز محدودیتها و کنترلهای مربوط به ویروس کرونا را افزایش داده است و شش منطقه در مرکز شهر را قرنطینه کرده‌اند.
در شهر بزرگ و تجاری گوانگژو در جنوب چین نیز هفته گذشته بیش از ۱۳۰ مورد ابتلا به امیکرون گزارش شده و مقامات محلی از احتمال افزایش سریع آن خبر داده‌اند. در همین راستا برخی مدارس ابتدایی و راهنمایی و برخی ایستگاههای مترو و فضاهای سرپوشیده نیز به حالت تعطیل درآمده است.
در شانگهای، مرکز تجارت جهانی و بازارهای مالی چین و از بزرگترین بنادر این کشور با جمعیتی بالغ با ۲۵ میلیون نفر، نیز قرنطینه و اعمال محدودیتها همچنان ادامه دارد و شهروندان در خانه خود محبوس هستند.
محدودیتهای شانگهای باعث تعطیلی بسیاری از کارخانه ها از حمله کارخانه خودروسازی تسلا و شرکتهای سازنده خودروهای برقی و کامیونها شده و از سوی دیگر سفارشات تحویلی این شرکتها به تعویق افتاده است. شهر شانگهای طی روزهای اخیر رکورد روزانه ۲۷ هزار ابتلا به کرونا را ثبت کرده است و مقامات محلی از احتمال افزایش بیشتر آن خبر داده‌اند. این درحالیست که در ماه گذشته میلادی متوسط ابتلای روزانه در شانگهای ۳۵ مورد بوده است.
طبق گزارشهای دولتی، میانگین شمار مرگ و میر ناشی از کرونا در سرزمین اصلی چین روزانه بین یک تا سه نفر است.
با این حال شیوع ویروس کرونا در برخی شهرهای دیگر چین با موفقیتهای زیادی نیز همراه بوده است. در استان جیلین در شمال چین، بعد از یک ماه اعمال محدودیت شمار مبتلایان به صفر رسیده است. در «شوژو» در شرق چین و تانگشان در نزدیکی پکن نیز موج اخیر کرونا کاملا تحت کنترل درآمده است.                           ",https://www.asriran.com/003VGh
835182,۱۴۰۱/۰۱/۲۶,سیاسی,یاشار سلطانی: از ۵ سال محکومیت سال ۹۵ تبرئه شدم,یاشار سلطانی خبرنگار معروف ضدفساد از ۵ سال محکومیت سال ۹۵ تبرئه شد.,"یاشار سلطانی، خبرنگار معروف ضدفساد که افشای املاک نجومی یکی از اقدامات ماندگار اوست، از تبرئه خود در دادگاه تجدیدنظر خبر داد.
به گزارش عصرایران، سلطانی با اشاره به پرونده سازی هایی که علیه وی صورت گرفته بود نوشت: ‏با برگزاری دادگاه مطبوعات و رای قاضی کشکولی⁩، از محکومیت ۵ سال زندان تبرئه شدم.
شعبه ۶۹ دادگاه تجدید نظر رای صلواتی، زرگر و حسن بابایی را غیرقانونی و دادگاه انقلاب را فاقد صلاحیت اعلام کرد.
سال ۹۵ بخاطر این صحنه سازی‌های غیرقانونی، مدتی در بازداشت بودم.
عصر ایران، ضمن ابراز خرسندی از این حکم، امیدوار است روند اصلاحات کنونی در قوه قضائیه استمرار یابد تا اصحاب قدرت نتوانند با اعمال نفوذ در دستگاه قضا، برای فعالان سیاسی و رسانه ای که در مسیر عدالتخواهی گام برمی دارند، پرونده سازی کنند.
انتظار می رود در گام بعدی، همه مقامات قضایی که پیشتر در این پرونده، مرتکب تخلف شده اند مورد پیگرد داخلی در سیستم قضایی قرار گیرند.                           ",https://www.asriran.com/003VGg
835181,۱۴۰۱/۰۱/۲۶,حوادث,تصادف مرگبار جان کارگر شهرداری اصفهان را گرفت,راننده متخلف خودرو متولد سال ۱۳۸۱ و بسیار جوان است و تاکنون هیچ مدرکی دال بر دارا بودن گواهینامه رانندگی به پلیس راهور ارائه نکرده است.,"اصفهان بی‌احتیاطی راننده دهه هشتادی، جان کارگر ۴۷ ساله شهرداری اصفهان را گرفت.
ساعت ۷ و ۲۳ دقیقه صبح امروز (جمعه، ۲۶ فروردین‌ماه) کارگر زحمت کش شرکت خدماتی سبز صفه تمیز، از شرکت‌های متولی نظافت شهر، بر اثر تصادف با یک دستگاه خودرو پژو پارس سفید در خروجی خیابان هشت بهشت محدوده بزرگراه شهید صیاد شیرازی، جان خود را از دست داد.
مجتبی حق‌شناس، رییس اداره خدمات شهری منطقه ۴ شهرداری اصفهان با بیان اینکه این حادثه صبح جمعه و در خلوتی معابر شهر اتفاق افتاد، گفت: کارگر متوفی، لباس مخصوص پاکبانی به تن داشته و پس از پایان کار خود، از بزرگراه درحال خروج بوده که متأسفانه در رمپ خروجی خیایان هشت بهشت دچار سانحه می‌شود.
وی با بیان اینکه سعید رضایی کارگر ۴۷ ساله در این حادثه جان خود را از دست داد، افزود: راننده متخلف خودرو متولد سال ۱۳۸۱ و بسیار جوان است و تاکنون هیچ مدرکی دال بر دارا بودن گواهینامه رانندگی به پلیس راهور ارائه نکرده است.
حق‌شناس اضافه کرد: طبق کروکی ترسیم شده از سوی پلیس راهور، راننده پژو پارس به طور صد درصد مقصر است و به دلیل عدم توجه به جلو، تأخیر در رویت و عدم احساس مسئولیت فردی و اجتماعی منجر به بروز این حادثه تاسف‌بار شده، به طوری‌که پس از برخورد با کارگر زحمت‌کش شهرداری، وی را به میزان ۹ متر به جلو پرتاب کرده است.
به گزارش ایسنا و به نقل از اداره ارتباطات رسانه‌ای شهرداری اصفهان، رییس اداره خدمات شهری منطقه ۴ شهرداری اصفهان، ضمن تسلیت به خانواده این کارگر درگذشته، خاطرنشان کرد: با توجه به تکرار حوادث دلخراشی از این دست، لازم است رانندگان مختلف با رعایت ضوابط عبور و مرور و توجه به سرعت مطمئنه، مراقب جان کارگرانی باشند که در ساعات مختلف روز، به نظافت و پیرایش شهر مشغول هستند.                           ",https://www.asriran.com/003VGf
835180,۱۴۰۱/۰۱/۲۶,اجتماعی ,آمار کرونا در ایران: فوت ۳۳ بیمار دیگر,مجموع بیماران کووید۱۹ در کشور به ۷ میلیون و ۲۰۴ هزار و ۴۹ نفر رسید.,"بنا بر اعلام روابط عمومی وزارت بهداشت در شبانه روز گذشته در ۱۹ استان، هیچ موردی از مرگ و میر بیماران کرونایی گزارش نشده و در ۵ استان نیز، یک نفر جان خود را بر اثر ابتلا به کووید ۱۹ از دست داده است این در حالیست که متاسفانه در طول ۲۴ ساعت گذشته، در مجموع ۳۳ بیمار کووید۱۹ جان خود را از دست دادند.
به گزارش ایسنا، بنا بر اعلام روابط عمومی وزارت بهداشت از دیروز تا امروز ۲۶ فروردین ماه ۱۴۰۱ و بر اساس معیارهای قطعی تشخیصی، یک هزار و ۹۹۴ بیمار جدید مبتلا به کووید۱۹ در کشور شناسایی شد که ۳۴۹ نفر از آنها بستری شدند.
مجموع بیماران کووید۱۹ در کشور به ۷ میلیون و ۲۰۴ هزار و ۴۹ نفر رسید.
متاسفانه در طول ۲۴ ساعت گذشته، ۳۳ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۷۷۷ نفر رسید.
در شبانه روز گذشته در ۱۹ استان، هیچ موردی از مرگ و میر بیماران کرونایی گزارش نشده و در ۵ استان نیز، یک نفر جان خود را از دست داده است.
استانهای سیستان و بلوچستان، کهگیلویه و بویراحمد، زنجان، سمنان، چهار محال و بختیاری، قزوین، بوشهر، خراسان شمالی، ایلام، مرکزی، اردبیل، یزد، کردستان، قم، همدان، البرز، خوزستان، مازندران و خراسان رضوی مرگ و میر ۰ و استانهای کرمان، لرستان، کرمانشاه، گلستان و هرمزگان مرگ و میر ۱ نفر داشته‌اند.
خوشبختانه تا کنون ۶ میلیون ۹۳۸ هزار و ۴۸۰ نفر از بیماران، بهبود یافته و یا از بیمارستانها ترخیص شده‌اند.
یک هزار و ۴۸۳ نفر از بیماران مبتلا به کووید۱۹ در بخش‌های مراقبت‌های ویژه بیمارستانها تحت مراقبت قرار دارند.
تا کنون ۵۰ میلیون و ۳۱۳ هزار و ۳۵۸ آزمایش تشخیص کووید۱۹ در کشور انجام شده است.
در حال حاضر ۳۴ شهرستان در وضعیت قرمز، ۶۹ شهرستان در وضعیت نارنجی، ۲۹۱ شهرستان در وضعیت زرد و ۵۴ شهرستان در وضعیت آبی قرار دارند.                           ",https://www.asriran.com/003VGe
835179,۱۴۰۱/۰۱/۲۶,ورزشی,والیبال قهرمانی جهان؛ اوکراین جانشین روسیه شد,تیم ملی ایران نیز در مسابقات قهرمانی جهان که شهریور 1401 برگزار می‌شود با مصر، هلند و آرژانتین رقابت خواهد کرد.,"اوکراین جانشین روسیه در مسابقات والیبال قهرمانی مردان جهان شد.به گزارش خبرگزاری تسنیم، فدراسیون والیبال اوکراین از جانشینی تیم ملی این کشور در مسابقات قهرمانی مردان جهان پس از حذف روسیه خبر داد.
میخایلو مِلنیک، رئیس فدراسیون والیبال اوکراین اعلام کرد که نامه‌ای از فدراسیون جهانی والیبال دریافت کرده مبنی بر اینکه تیم ملی این کشور در مسابقات قهرمانی جهان 2022 به میزبانی لهستان و اسلوونی به جای روسیه حضور خواهد داشت.
طبق نامه فدراسیون جهانی، اوکراین (تیم 23 رنکینگ جهانی)، بدون قرعه‌کشی در گروه A به همراه صربستان، تونس و پورتوریکو رقابت خواهد کرد. هر تیمی که از این تورنمنت حذف می‌شد، تیم بیست و سوم رده بندی جهانی جای آن تیم را می‌گرفت و طبق همین موضوع اوکراین به جای روسیه در این مسابقات شرکت می‌کند.
تیم ملی ایران نیز در مسابقات قهرمانی جهان که شهریور 1401 برگزار می‌شود با مصر، هلند و آرژانتین رقابت خواهد کرد.
فدراسیون جهانی به دلیل حمله نظامی روسیه به اوکراین، این کشور را از میزبانی و شرکت در مسابقات قهرمانی جهان، محروم کرد.                           ",https://www.asriran.com/003VGd
835178,۱۴۰۱/۰۱/۲۶,فناوری و IT,لغو تلاش برای سوخت گیری موشک ماه برای سومین بار,"ماموریت آرتمیس، سه بخش دارد. ""آرتمیس ۱"" بدون خدمه به سمت ماه رهسپار می‌شود و پس از آن ""آرتمیس ۲"" فضانوردان را به نزدیکی ماه می‌برد و در نهایت ""آرتمیس ۳"" فضانوردان را بر ماه فرود خواهد آورد.","به نظر می‌رسد فرآیند آزمایش موشک ماه ناسا برای راه‌اندازی ماموریت ""آرتمیس 1"" موسوم به ""تمرین لباس خیس"" برای بار سوم متوقف شده است.
به گزارش ایسنا و به نقل از اسپیس، قرار بود ناسا ساعاتی پیش، آخرین تلاش برای سوخت گیری موشک ""سامانه پرتاب فضایی""(SLS) برای ماموریت ""آرتمیس 1""را که بخش مهمی از ""تمرین لباس خیس"" در مرکز فضایی کندی در فلوریدا است، لغو کرد.
آزمایش ""تمرین لباس خیس""، تمرینی برای موشک ""سامانه پرتاب فضایی"" ناسا است که قرار است ماموریت بدون خدمه ""آرتمیس ۱"" ناسا به ماه را به انجام برساند. در این آزمایش بسیاری از مهم‌ترین فعالیت‌های پیش از پرتاب موشک ناسا تمرین خواهند شد.
ماموریت آرتمیس، سه بخش دارد. ""آرتمیس ۱"" بدون خدمه به سمت ماه رهسپار می‌شود و پس از آن ""آرتمیس ۲"" فضانوردان را به نزدیکی ماه می‌برد و در نهایت ""آرتمیس ۳"" فضانوردان را بر ماه فرود خواهد آورد.
""تمرین لباس خیس"" در روز اول آوریل در سکوی پرتاب ۳۹B مرکز فضایی کندی در فلوریدا آغاز شد و قرار بود ۴۸ ساعت بعد به پایان برسد، اما بروز چندین مشکل فنی این فرآیند را متوقف کرد و به تعویق انداخت. در نهایت این آزمایش به زمانی پس از ماموریت ""Ax-۱"" موکول شد. در این ماموریت چهار فضانورد خصوصی برای اقامتی 8 روزه به ایستگاه فضایی بین‌المللی رفتند.
مسئولان ماموریت ""آرتمیس ۱"" تصمیم گرفتند که این آزمایش را روز ۱۱ آوریل از سر بگیرند، اما مشکلی در دریچه چک کننده هلیم در برج پرتاب متحرک این موشک رخ داد. از هلیم برای پاکسازی خطوط سوخت پیش از آغاز سوخت‌رسانی استفاده می‌شود و مشکل در دریچه بر حفظ فشار گاز مورد نظر در موتور RL۱۰ و بخش بالایی موشک ""سامانه پرتاب فضایی"" اثر گذاشت.
تیم ""آرتمیس ۱"" تصمیم گرفتند که این آزمایش را روز سه‌شنبه ۱۲ آوریل به انجام برسانند، اما آن روز نیز لغو شد.
در نهایت قرار بود فرآیند سوخت‌رسانی ساعاتی پیش انجام شود و همراه با آن چندین شمارش معکوس و سایر اقدامات کلیدی شامل یک آزمایش پرتاب شبیه‌سازی شده انجام شود و سپس مخازن خالی شوند.
اعضای تیم ""آرتمیس 1"" امروز، نشت هیدروژن مایع(LH2) همراه با اکسیژن مایع (LOX) را در یکی از دو پیشرانه SLS در حین عملیات سوخت رسانی شناسایی کردند. این امر موجب توقف فعالیت‌های سوخت‌رسانی و همچنین سایر موارد آزمایش کلیدی ""تمرین لباس خیس"" شد.
""جرمی پارسونز"" معاون تیم سیستم‌های اکتشافی زمینی ناسا گفت: تیم، مخزن LH2 مرحله اصلی موشک را در حدود 5 درصد نگه می‌دارد و بارگیری LOX مرحله اصلی متوقف می‌شود. تیم، فعالیت‌های شمارش معکوس ترمینال را امروز طبق برنامه انجام نمی‌دهد و مراحل بعدی را پس از عملیات امروز ارزیابی خواهد کرد.
همانطور که از نام آن پیداست، ""آرتمیس 1"" اولین ماموریت برنامه اکتشاف ماه ""آرتمیس"" ناسا خواهد بود. ""آرتمیس 1"" یک کپسول ""اوریون""(Orion) بدون خدمه را به یک سفر تقریباً یک ماهه به دور ماه می‌فرستد تا نشان دهد که موشک SLS و کپسول اوریون برای مأموریت‌های سرنشین‌دار آماده هستند.
""تمرین لباس خیس"" یکی از مهم‌ترین مراحل قبل از پرتاب ""آرتمیس 1"" است. این آزمایش چند روزه به اعضای تیم ماموریت اجازه می‌دهد تا بسیاری از مراحل کلیدی منتهی به پرواز را از جمله سوخت‌گیری موشک و پرتاب آن و شمارش معکوس تمرین کنند.
ناسا تمرین لباس خیس ""آرتمیس 1"" را در روز اول آوریل آغاز کرد و قصد داشت آن را در 3 آوریل به پایان برساند، اما چندین مشکل فنی پیش آمد که دو بار تلاش برای بارگیری سوخت در مخازن موشک SLS را خنثی کرد.
برنامه این بود که تمرین لباس خیس را در روز 11 آوریل از سر بگیرند، اما اعضای تیم یک سوپاپ معیوب را کشف کردند، مشکلی که آغاز این تمرین را به 12 آوریل موکول کرد و باعث تغییر در طراحی آزمایش شد. در نهایت تیم تصمیم گرفت فقط مرحله اصلی موشک SLS را سوخت‌گیری کند و از سوخت‌گیری مرحله بالایی آن صرف نظر کند.
اکنون که این تمرین امروز نیز لغو شده است، برای اطلاع از مراحل بعدی این آزمایش باید منتظر اعلام ناسا بمانیم.
چیزی که مشخص است این است که این عدم قطعیت، تاریخ پرتاب ""آرتمیس 1"" را تحت تاثیر قرار می‌دهد. مقامات ناسا می‌گویند تا زمانی که تمرین لباس خیس انجام نشود و داده‌های حاصل از آن تجزیه و تحلیل نشود، تاریخ پرتاب را تنظیم نمی‌کند.
ماموریت ""آرتمیس 1"" مقدمه‌ای برای ""آرتمیس 2"" است که انتظار می‌رود در سال 2024 فضانوردان را به مدار ماه بفرستد. سپس اگر همه چیز طبق برنامه پیش برود، ""آرتمیس 3"" در سال 2025 یا 2026 فضانوردان را در نزدیکی قطب جنوب ماه فرود خواهد آورد.                           ",https://www.asriran.com/003VGc
835177,۱۴۰۱/۰۱/۲۶,اجتماعی ,آغاز به کار نمایشگاه دائمی کودک و نوجوان,به گفته مدیرعامل کانون، فعالیت دائمی این نمایشگاه در تمام حوزه‌ها و محصولات مرتبط با کودکان و نوجوانان اعم از کتاب، نوشت افزار، اسباب‌بازی و سرگرمی، فیلم، وسایل جانبی کودک و ... خواهد بود.,مدیرعامل کانون پرورش فکری کودکان و نوجوانان از راه‌اندازی نمایشگاه دائمی کودک و نوجوان همزمان با برگزاری نمایشگاه اسباب‌بازی خبر داد.به گزارش ایسنا به نقل از اداره کل روابط عمومی و امور بین‌الملل کانون، مهدی علی‌اکبرزاده، مدیرعامل کانون پرورش فکری کودکان و نوجوانان در چهارمین روز نمایشگاه و بازار فروش اسباب‌بازی هفتمین جشنواره ملی اسباب‌بازی کانون، از این رویداد بازدید کرد و از راه‌اندازی نمایشگاه دائمی در فضای نمایشگاهی مرکز آفرینش‌های فرهنگی هنری کانون خبر داد.به گفته مدیرعامل کانون، فعالیت دائمی این نمایشگاه در تمام حوزه‌ها و محصولات مرتبط با کودکان و نوجوانان اعم از کتاب، نوشت افزار، اسباب‌بازی و سرگرمی، فیلم، وسایل جانبی کودک و ... خواهد بود.مهدی علی‌اکبرزاده همچنین تاکید کرد: در این نمایشگاه دائمی محصولات مختلف مطابق با نیاز‌های کودکان و خانواده با تنوع و قیمت مناسب عرضه می‌شود. ارائه محصولات باکیفیت ایرانی از ویژگی‌های این نمایشگاه خواهد بود تا هم از تولیدکنندگان داخلی حمایت شود هم فرهنگ استفاده از محصولات ایرانی ترویج شود.مدیرعامل کانون همچنین پس از بازدید مجدد از غرفه‌های نمایشگاه اسباب‌بازی، با حضور در ستاد خبری نمایشگاه، در جریان فعالیت‌های این بخش قرار گرفت و نکات مدنظر خود را درباره پوشش اخبار این رویداد مطرح کرد.بر اساس این خبر، نمایشگاه و بازار فروش اسباب‌بازی هفتمین جشنواره ملی اسباب‌بازی کانون این روز‌ها با استقبال مخاطبان کودک و نوجوان و خانواده‌هایشان همراه است که برای خرید محصولات تولید ملی به مرکز آفرینش‌های فرهنگی هنری کانون مراجعه می‌کنند. علاقه‌مندان می‌توانند در این نمایشگاه علاوه بر خرید حضوری، با مراجعه به فروشگاه اینترنتی دیجی کانون اقدام به خرید مجازی محصولات کنند.نمایشگاه و بازار فروش اسباب‌بازی هفتمین جشنواره ملی اسباب‌بازی مصادف با ایام ماه رمضان از ۲۱ تا ۲۸ فروردین ۱۴۰۱ ساعت ۱۷ تا ۱ بامداد در مرکز آفرینش‌های فرهنگی هنری کانون پرورش فکری کودکان و نوجوانان واقع در خیابان حجاب تهران برگزار می‌شود.                           ,https://www.asriran.com/003VGb
835176,۱۴۰۱/۰۱/۲۶,عمومی,افزایش کنکوری‌های علوم انسانی/ زنان کمترین متقاضیان گروه ریاضی,عزیزی گفت: نسبت ۶۱ درصدی تعداد بانوان شرکت کننده در کنکور نشان‌دهنده انگیزه بیشتر آنان برای کسب علم و دانش در کشور توسط بانوان است.,"رئیس مرکز اجرای آزمون های سازمان سنجش با بیان اینکه یک میلیون و۴۸۷ نفر در کنکور امسال شرکت کردند، گفت: زنان بیشترین شرکت کنندگان این آزمون هستند و متقاضیان گروه علوم انسانی افزایش یافته است.
به گزارش ایسنا، مهندس عزیزی در آیین هماهنگی کنکور ۱۴۰۱ در استان مرکزی ضمن بیان این مطلب اظهار کرد: کنکور فرآیندی است که اگر به درستی و با دقت انجام نشود در بلندمدت نتیجه منفی آن آشکار خواهد شد و کشور به اهداف بلندمدت خود نخواهد رسید. بنابراین درصورتی که کنکور به درستی برگزار نشود، کشور با مشکلات قابل توجهی مواجه می‌شود.
وی عنوان کرد: در بهمن ماه و اسفند ماه سال گذشته دو مرحله ثبت نام آزمون سراسری داشتیم و تعداد ثبت نام کنندگان در آزمون سراسری به صورت تقریبی و بدون غربالگری، یک میلیون و۴۸۷ هزارنفر بوده است. از این تعداد ۹۱۲ هزار و۸۶۹ نفر زن و ۵۷۳ هزار و ۸۳۶ نفر مرد هستند.
عزیزی ادامه داد: نسبت ۶۱ درصدی تعداد بانوان شرکت کننده در کنکور نشان‌دهنده انگیزه بیشتر آنان برای کسب علم و دانش در کشور توسط بانوان است.
عزیزی توضیح داد: ثبت نام در گروه علمی رشته انسانی بر خلاف رشته ریاضی با افزایش داوطلبان مواجه بوده است. در گروه علوم انسانی آزمون سراسری سال جاری ۴۱۲ هزار و ۵۸۸ نفر شرکت کرده‌اند در حالیکه در رشته ریاضی این رقم به ۱۴۲ هزار و ۷۲۱ نفر می‌رسد که تنها ۳۶ درصد از داوطلبین علوم ریاضی را بانوان تشکیل می‌دهند.
وی تشریح کرد: آزمون سراسری از ۸ تا ۱۱ تیرماه برگزار خواهد شد. از یک میلیون و ۴۸۷ هزار نفر که در آزمون سراسری ثبت نام کرده‌اند، ۲۴ هزار و ۴۵۶ نفر متعلق به استان مرکزی هستند. از این تعداد ۲۶۴۳ نفر در گروه ریاضی، ۶ هزار و ۴۰۷ نفر گروه علوم انسانی، ۹ هزار و ۶۰۶ نفر علوم تجربی، ۲ هزار و۵۴۳ نفر رشته هنر و ۳ هزار و ۲۵۷ نفر در رشته زبان خارجی ثبت نام کرده‌اند.
عزیزی افزود: بطور کلی از ۲۴ هزار و ۴۵۶ نفر ثبت نام کننده در استان مرکزی، ۱۵ هزار و ۵۴۷ نفر خانم و ۸ هزار و ۹۰۷ نفر آقا هستند.
همچنین مهران شاه منصوری معاون آموزشی دانشگاه اراک نیز در این آیین گفت: سابقه کنکور در کشور به سال ۱۳۴۸ بازمی‌گردد و با لحاظ دو الی سه سال انقلاب فرهنگی و تعطیلی کنکور، این آزمون‌ها تاکنون ۵۲ بار برگزار شده است و تغییرات زیادی را تجربه کرده است.
وی تاکید کرد: کنکور واژه‌ای با ریشه فرانسوی است که تمامی خانواده‌ها در مقاطع مختلف زندگی با آن روبرو بوده و نظرات مثبت و منفی متفاوتی را درخصوص آن دارند.
شاه منصوری یادآورشد: در بسیاری از کشورهای پیشرفته نیز این آزمون برای ورود دانشجویان به دانشگاه‌ها برگزار می‌شود و مانند کشورما به دلیل قرارگیری در پیک جمعیتی شانس قبولی در برخی رشته‌ها بالای ۱۰۰ درصد و برخی رشته ها شانس قبولی پایین بوده و رقابت بالاست.
وی تاکید کرد: در بسیاری از رشته‌ها نسبت متقاضی به ظرفیت، یک به ۱۲ است و رشته‌ پزشکی نیز جزو رشته‌های پر متقاضی یه شمار می‌رود.                           ",https://www.asriran.com/003VGa
835175,۱۴۰۱/۰۱/۲۶,اجتماعی ,بیلبورد سه بعدی سامسونگ (فیلم),در این بیلبورد شرکت سامسونگ گوشی‌های گلگسی را تبلیغ می‌کند. / دنیای تبلیغات,"کد ویدیو  دانلود    فیلم اصلی          
                            ",https://www.asriran.com/003VGZ
835174,۱۴۰۱/۰۱/۲۶,بین الملل,اروپا آماده تحریم صادرات انرژی روسیه می‌شود,از زمان آغاز حمله نظامی روسیه به اوکراین، فشار بر خریداران انرژی روسیه افزایش پیدا کرده و اتحادیه اروپا اعلام کرده است سرگرم کار روی پیشنهادهایی برای اعمال تحریم نفتی علیه روسیه است.,"دانیل یرگین، مورخ انرژی آمریکایی اعلام کرد اروپا ممکن است تحریم صادرات انرژی روسیه را آغاز کند.
به گزارش ایسنا، دانیل یرگین به تلویزیون بلومبرگ گفت: تصور می‌کنم ما این تحریم‌ها را خواهیم دید.
اتحادیه اروپا از زمانی که کشتار غیرنظامیان در بوچا را محکوم کرده، به طور جدی در حال بررسی تحریم صادرات انرژی روسیه است.
در حالی که اتحادیه اروپا زغال سنگ روسیه را تحریم کرده و متعهد شده است خود را تا پایان سال از وابستگی به نفت روسیه برهاند، اما نمی‌تواند به راحتی از وابستگی به گاز طبیعی روسیه خلاص شود و چنین اقدامی باید ظرف چند سال آینده به صورت حساب شده انجام شود.
اروپا به صورت کلی برای یک سوم از تقاضای گاز طبیعی و برای یک چهارم از نفت مورد نیازش، به واردات روسیه وابسته است. این منطقه به دلیل نگرانی از تاثیر تحریم‌ها بر اقتصادهای اروپایی به خصوص آلمان که بزرگترین اقتصاد اروپاست، تاکنون از تحریم مستقیم صادرات انرژی روسیه خودداری کرده است. آلمان برای نیمی از گاز مورد نیازش به روسیه متکی است.
از زمان آغاز حمله نظامی روسیه به اوکراین، فشار بر خریداران انرژی روسیه افزایش پیدا کرده و اتحادیه اروپا اعلام کرده است سرگرم کار روی پیشنهادهایی برای اعمال تحریم نفتی علیه روسیه است.
ولادیمیر پوتین، رئیس جمهور روسیه روز پنج شنبه گفت: اروپا جایگزین فوری مطمئنی برای گاز طبیعی روسیه ندارد و تلاش برای این کار، تاثیر منفی بزرگی روی اقتصادهای اروپایی خواهد داشت.
تصور می رود سران اتحادیه اروپا در نشست اواخر مه درباره احتمال خرید مشترک گاز طبیعی برای جلوگیری از رقابت بین خودشان برای خرید گاز غیرروسی مذاکره خواهند کرد.
کمیسیون اروپا اوایل مارس طراحی را برای کاهش تقاضای اتحادیه اروپا برای گاز روسیه به میزان دو سوم پیش از پایان سال ۲۰۲۲ و به طور کامل تا سال ۲۰۳۰ ارائه کرد. این طرح به دنبال متنوع کردن منابع تامین گاز، سرعت بخشیدن به توسعه منابع تجدیدپذیر و جایگزین کردن گاز در گرمایش و تولید نیرو خواهد بود.
بر اساس گزارش اویل پرایس، والدیس دومبروفسکیس، نایب رئیس کمیسون اروپا اواخر مارس اعلام کرده بود این کمیسیون در حال کار با سرعت بالا برای قطع کردن واردات سوختهای فسیلی روسیه است.                           ",https://www.asriran.com/003VGY
835173,۱۴۰۱/۰۱/۲۶,فناوری و IT,سازماندهی گروه‌های کاری و درسی در واتس‌اپ با قابلیت جدید,"این سرویس پیام رسان که امکان ارسال پیامهای رمزنگاری شده را عرضه می‌کند و حدود دو میلیارد کاربر دارد، اعلام کرد قابلیت ""کامیونیتیز"" هم رمزنگاری سر به سر خواهد بود.","واتس‌اپ سرگرم آزمایش قابلیت جدیدی به نام ""کامیونیتیز"" (Cummunities) برای سازماندهی گروه‌ها در ساختارهای بزرگتری است که می‌تواند توسط محل‌های کار یا مدارس استفاده شود.
به گزارش ایسنا، ویل کت‌کارت، مدیر واتس‌اپ گفت: این قابلیت گروه‌ها را که به ۲۵۶ کاربر محدود می‌شوند، زیر چترهای بزرگتری گرد می‌آورد که در آنها مدیران می‌توانند پیامها را به جامعه‌ای از هزاران نفر ارسال کنند.
کت کارت در مصاحبه با رویترز با اشاره به سرویس اسلک سلزفورس یا تیمز مایکروسافت به عنوان نمونه‌های ارتباطی قابل مقایسه، گفت: این قابلیت به گروه‌هایی متمرکز است که بخشی از زندگی کاربران در ارتباطات خصوصی هستند. در حال حاضر هیچ برنامه‌ای برای دریافت پول برای این قابلیت جدید که به صورت بتا آزمایش شده است، وجود ندارد اما احتمال عرضه قابلیتهای اشتراکی برای سازمانها در آینده وجود دارد.
این سرویس پیام رسان که امکان ارسال پیامهای رمزنگاری شده را عرضه می‌کند و حدود دو میلیارد کاربر دارد، اعلام کرد قابلیت ""کامیونیتیز"" هم رمزنگاری سر به سر خواهد بود.
واتس‌اپ با موارد سوءاستفاده نظیر ارسال پیام انبوه و انتشار اطلاعات نادرست و نفرت پراکنی دست و پنجه نرم می‌کند. مدیر واتس‌اپ گفت: کاربران قادر نخواهند بود برای کامیونیتیزهای مختلف در واتس‌اپ جست و جو کنند و این پیام رسان از ابزارهای ضد سوءاستفاده و حفاظتهایی مانند محدودیت فوروارد یا بازارسال پیام، برای قابلیت جدید استفاده می‌کند.
واتس‌اپ اعلام کرد پیش از عرضه قابلیت ""کامیونیتیز""، تغییراتی در قابلیت گروه‌ها صورت خواهد گرفت و این پیام‌رسان امکان حذف پیامهای دردسرساز هر عضوی را برای مدیر گروه فراهم می کند و امکان تماس صوتی برای حداکثر ۳۲ نفر عرضه کرده و اشتراک گذاری فایل را به دو گیگابایت افزایش می دهد. همچنین امکان واکنش با ایموجی به پیام‌ها را اضافه می کند.
مارک زاکربرگ، مدیرعامل شرکت مِتا پلتفرمز (شرکت مادر واتس‌اپ) اعلام کرد قابلیت ""کامیونیتیز"" در ماه‌های آینده عرضه خواهد شد. شرکت مِتا قابلیتهای پیام رسانی عمومی را برای فیس بوک، مسنجر و اینستاگرام می سازد.
بر اساس گزارش رویترز، مِتا همچنین در راستای تمرکز فزاینده به حریم خصوصی، قصد دارد رمزنگاری سر به سر را در سایر سرویسهای پیام رسان اپلیکیشن‌های خود بسازد.                           ",https://www.asriran.com/003VGX
835172,۱۴۰۱/۰۱/۲۶,علمی,"تایید مجوز اولین ""تست تنفسی کرونا"" در آمریکا","با استفاده از این ""آزمایش تنفسی کووید"" می‌توان وجود ویروس کرونا را ظرف چند دقیقه و با دقت بالا در نمونه‌های بازدم افراد تشخیص داد.","سازمان غذا و داروی ایالات متحده به اولین تست تنفسی کرونا مجوز داد.به گزارش ایسنا، سازمان غذا و داروی ایالات متحده اعلام کرد که مجوز استفاده اضطراری از اولین تست تنفسی کووید ۱۹ را صادر کرده است.با استفاده از این ""آزمایش تنفسی کووید"" می‌توان وجود ویروس کرونا را ظرف چند دقیقه و با دقت بالا در نمونه های بازدم افراد تشخیص داد.دکتر «جف شورن» مدیر مرکز تجهیزات و سلامت رادیولوژی سازمان غذا و داروی امریکا در این باره گفت: مجوزی که امروز صادر شد نمونه‌ای دیگر از نوآوری‌های سریع ما در دستیابی به تست‌های تشخیصی کرونا است.برای انجام تست کرونا با این روش به دستگاهی با عنوان ""InspectIR Covid-۱۹ Breathalyzer"" نیاز است که به اندازه یک چمدان دستی است و می تواند در کمتر از سه دقیقه، نتیجه آزمایش را ارائه دهد و در مطب‌ها، بیمارستان ها و سایت های آزمایش سیار توسط اپراتورهای آموزش دیده قابل استفاده است.این دستگاه می تواند در روز حدود ۱۶۰ نمونه آزمایشگاهی را تجزیه و تحلیل کند.به گفته کارشناسان، دستگاه مزبور پنج ترکیب شیمیایی در دم و بازدم انسان را مورد بررسی قرار می‌دهد و بدین ترتیب، ابتلای افراد به ویروس کرونا تشخیص داده می‌شود.به نوشته روزنامه نیویورک تایمز، متخصصان می‌گویند که کارآیی این دستگاه پیش‌تر در مطالعه‌ای روی ۲۴۰۹ نفر ارزیابی شده است. در این مطالعات مشخص شد دستگاه ""InspectIR Covid-۱۹ Breathalyzer"" توانسته است ۹۱ درصد از تست‌های مثبت و ۹۹ درصد از نمونه‌های منفی کووید رو به درستی تشخیص دهد.                           ",https://www.asriran.com/003VGW
835171,۱۴۰۱/۰۱/۲۶,عمومی,گفت‌وگوی وزرای خارجه آمریکا و اوکراین: کمک بیشتر به کی‌یف، تحریم مضاعف علیه مسکو,آنتونی بلینکن، وزیر امور خارجه آمریکا در تماس تلفنی با دمیترو کولبا، همتای اوکراینی خود از «تعهد استوار به حق حاکمیت و تمامیت ارضی» اوکراین سخن گفت.,"وزرای امور خارجه آمریکا و اوکراین در تماسی تلفنی اختصاص ۸۰۰ میلیون دلار به تقویت توان دفاعی اوکراین و وضع تحریم‌های بیشتر علیه روسیه را بررسی کردند.
به گزارش ایسنا، به نقل از شبکه خبری ان‌بی‌سی نیوز، سخنگوی وزارت خارجه آمریکا اعلام کرد، این بودجه اضافه به اوکراین در جمع‌آوری سلاح، مهمات و دیگر کمک‌های امنیتی کمک می‌کند.
آنتونی بلینکن، وزیر امور خارجه آمریکا در تماس تلفنی با دمیترو کولبا، همتای اوکراینی خود از «تعهد استوار به حق حاکمیت و تمامیت ارضی» اوکراین سخن گفت.
در بیانیه سخنگوی وزارت خارجه آمریکا آمده است: در ادامه ارائه کمک‌های امنیتی و انسانی به دولت و مردم اوکراین در جنگ با روسیه مصمم هستیم.
این دو دیپلمات ارشد همچنین بیان کردند که کمک‌های دولت آمریکا و متحدانش به اوکراین تاثیرگذار بوده است.
بلینکن «شجاعت اوکراین، خصوصا مدافعان ماریوپل را ستود.»
کولبا نیز در حساب شخصی خود در توییتر نوشت: در تازه‌ترین تماس خود با بلینکن، درباره بسته کمکی نظامی بعدی به اوکراین بحث کرده و درباره مواضع تحریم‌های بیشتر علیه روسیه به توافق رسیدیم. از آمریکا به‌خاطر حمایت بی‌دریغ اتحادش با اوکراین سپاسگزارم.                           ",https://www.asriran.com/003VGV
835170,۱۴۰۱/۰۱/۲۶,عمومی,نجات جان یک دانش‌آموز توسط معلمش (فیلم),دانش آموزی که درب بطری آب در گلویش گیر کرده بود توسط معلم و با انجام کمک اولیه نجات پیدا کرد. منبع: خبرفوری,,https://www.asriran.com/003VGU
835169,۱۴۰۱/۰۱/۲۶,اجتماعی ,بینش هوانوردی تغییر کند,صنعت هوانوردی ما گاهی با ورود چند هواپیمای سالخورده دچار شعف می شود و گاهی با زمینگیری همین هواپیماهای سالخورده تازه وارد دچار سرخوردگی می شود اما باید به یاد داشت که مدیریت صحیح می تواند هرگونه ضریب خُسران و خطا را کاهش دهد لذا در نوشتار پیشرو تمام تمرکز بر‌مدیریت و بینش مدیریت خواهد بود.,"عصر ایران؛ خلبان علیرضا دانشپور- صنعت هوانوردی کشورمان در حالی وارد قرن جدید شمسی می شود که به علت تحریم های ظالمانه استکبار جهانی در عُنفُوان جوانی دچار آسیبهای متعدد اقتصادی، تکنیکالی و روحی ( برند) شده اما در این‌میان سوءمدیریت نیز به عنوان یک شتاب دهنده سبب شده تا صنعت هوانوردی ما دچار اُفول شود.
صنعت هوانوردی ما گاهی با ورود چند هواپیمای سالخورده دچار شعف می شود و گاهی با زمینگیری همین هواپیماهای سالخورده تازه وارد دچار سرخوردگی می شود اما باید به یاد داشت که مدیریت صحیح می تواند هرگونه ضریب خُسران و خطا را کاهش دهد لذا در نوشتار پیشرو تمام تمرکز بر‌مدیریت و بینش مدیریت خواهد بود.
قرن جدید شمسی و سال ۱۴۰۱ شمسی سالی است که جهان و به تبع آن کشورمان‌ از سیطره ویروس کرونا رهایی نسبی پیدا کرده و صنعت هوانوردی می تواند توان سابق خود را به دست آورد که خوشبختانه با توجه به فرهنگ سفر جامعه ایرانی و آزادسازی های گردشگری در کشور، صنعت هوانوردی کشورمان بسیار زودتر از سایر کشورها با حجم بالای مسافر در تعطیلات نوروز مواجه شد.
مدیریت یک شرکت هواپیمایی تابع چند عامل در هم تنیده است که باید در کنار یکدیگر رشد و توسعه یابد. بهبود
نیروی انسانی و فرهنگ سازمانی، بهسازی ناوگان و توجه به بازار هدف، ۳ عامل مهمی است که رمز توسعه شرکتهای هوانوردی در سال جدید خواهند بود که متناسب با اندازه و جغرافیای شرکتها متغیر خواهد بود.
در بحث بهبود نیروی انسانی با شاخصه های جذاب بهره وری و تبدیل نیروی انسانی به سرمایه های انسانی روبرو هستیم که متاسفانه در جامعه هوانوردی کشور، نیروی انسانی متخصص به خوبی مورد بهره برداری قرار نگرفته و در برخی موارد با ازدیاد نیروی انسانی متخصص در مشاغل تخصصی روبرو هستیم. پالایش نیروی انسانی و توجه ویژه به آموزش، می تواند به تقویت کِیفی سرمایه های انسانی هوانوردی ختم شود. البته تدوین و نگارش رفتار و فرهنگ سازمانی و به تبع آن احترام به پرسنل به عنوان نخستین ذینفع و یا همان نخستین مشتری، می تواند به افزایش تعصب برند و سازمانی و در نهایت به رشد رضایت مشتری بیانجامد.
در حوزه بهسازی ناوگان، باید به تناسب تایپ و مسیر پروازی با توجه به استراتژی بازرگانی اقدام شود. متاسفانه نگاه مدیریتی هوانوردی ما نگاه نقطه به نقطه است در صورتی که با جایگزینی نگاه برآیندی و نظارت بر سطح کلان بازارهدف، می توان به حذف برخی مسیرها و البته جایگزینی تایپهای هواپیما اقدام کرد. دارایی یک شرکت هواپیمایی به مالکیت یک یا دو هواپیما از یک نوع و تایپ مخصوص نیست بلکه دارایی یک شرکت به کسب بازار و درآمد برآیندی است. حذف عوامل آسیب ساز به اقتصاد شرکت یک حرکت اصلاحی در جهت رشد است که متاسفانه در فرهنگ مدیریتی ما به عقب نشینی و ضعف تعبیر می شود.
در فضای کنونی که تحریم و رشد نرخ ارز به عوامل آسیب ساز صنعت هوانوردی تبدیل شده است، نوسازی ناوگان امری بعید به نظر می رسد اما سیاست بهسازی و توجه به موارد قابل تعمیر اساسی، می تواند به افزایش بهره وری هواپیماها و متعلقات آن کمک کند. موضوعی که علیرغم توجه معاونان فنی و مهندسی با سوءمدیریت مدیران عامل شرکتها به زمینگیری هواپیماها منجر شد. هواپیماهایی که می توانستند با خروج مقطعی از عملیات پرواز و ارزیابی های دوره ای و حتی هزینه اندکی دوباره پروازی شوند با تصمیم غلط مدیران در مسیرهای کوتاه غیر اقتصادی پرواز‌ کردند تا زمینگیر شوند.
در‌ دوره کنونی، مدیریت صحیح می تواند یک شرکت و به تبع آن یک صنعت را نجات دهد یا بالعکس به زمینگیری آن شتاب دهد.
در حوزه توجه به بازار هدف باید به زیرساخت های مهمی با نام بازارسازی، بازاریابی و بازارداری توجه داشت. مارکت و بازار ثابت صنعت هوانوردی ما سبب شده تا رقابت شرکتها با قیمت و ساعت پرواز صورت گیرد در صورتی که با تدوین استراتژی جامع بازرگانی که براساس توان عملیاتی و نوع هواپیماها شکل می گیرد می توان به بازارها و مقاصد پروازی جدیدی دست یافت که مغفول واقع شده و باعث تعطیلی یا نیمه تعطیلی چندین فرودگاه کشور شده است.
در حوزه بازارداری با ضعف شدیدی مواجه هستیم؛ در بخشهای رضایت مشتری، باشگاه مشتریان و کسب سهم حداکثری از مسافران وفادار اقدام چشمگیری صورت نگرفته درصورتیکه بخش اعظمی از موفقیت ایرلاینهای منطقه مرهون توجه ویژه به مسافران وفادار است.
باید اذعان داشت صنعت هوانوردی نیازمند تغییر بینش و توجه به مواردی است که توسط سایر شرکتهای هواپیمایی منطقه آزموده شده و مورد بهره برداری قرار گرفته است.                           ",https://www.asriran.com/003VGT
835168,۱۴۰۱/۰۱/۲۶,سیاست خارجی,تشدید جنگ آشکار منطقه ای بین اسراییل و ایران,کارزار اسراییل با تمرکز محدود در سوریه بر محموله های تسلیحاتی ایران به مقصد مبارزان حزب الله لبنان آغاز شد. با گذشت زمان، نیروهای مورد حمایت ایران را در سوریه هدف قرار داد و سپس حملات مستقیم به مواضع نظامی ایران در سوریه را آغاز کرد.,"ارتش اسراییل می گوید از سال 2017 تاکنون بیش از 400 حمله هوایی علیه ایران و متحدانش در سوریه و سایر بخش های منطقه به عنوان بخشی از کارزار گسترده ای که ایران و متحدانش را هدف قرار می دهد انجام داده است.
به گزارش عصرایران، روزنامه ""وال استریت ژورنال"" آمریکا با انتشار گزارشی از اسراییل، با اشاره به ""جنگ سایه ها"" بین اسراییل و ایران، نوشت این جنگ طی سال های گذشته به سرتاسر ""خاورمیانه"" تسری یافته است.
بر اساس این گزارش:
رهبران اسراییل از این کارزار به عنوان ""جنگ بین جنگ‌ها"" یاد می‌کنند که هدف آن بازدارندگی ایران و تضعیف توانایی تهران برای ضربه زدن به اسراییل در صورت وقوع یک جنگ آشکار بین دو دشمن منطقه‌ای است.
تحليلگران نظامي مي گويند، حملات هوايي اسرایيل در سوريه، جاه طلبي هاي نظامي ايران را با مشكل مواجه كرده است، اما درگيري را به عرصه هاي ديگري نيز سوق داده است، به طوري كه هر دو طرف هم اكنون در دريا، در ايران و بر فراز آسمان اسرایيل در حال نبرد هستند.
سرلشکر ""آمیکام نورکین"" که هفته گذشته از فرماندهی نیروی هوایی اسراییل بازنشسته شد، گفت: ""این کارزار موفقیت صددرصدی نداشته است،اما بدون فعالیت ما وضعیت در اینجا ممکن است بسیار بدتر باشد.""
از جمله اهداف مورد حمله اسراییل: سامانه‌های پدافند هوایی روسی مستقر در سوریه، پایگاه‌های پهپادی که توسط مستشاران نظامی ایران اداره می‌شوند و سامانه‌های موشکی هدایت‌شونده دقیق که از خاک سوریه به مقصد حزب‌الله لبنان روانه می شوند.
کادر رهبری اسراییل/ عکس آرشیوی/ آسوشیتدپرس

بر اساس گزارش ""استفان کوهن"" از شرکت مشاوره ای ""نورث استار سکوریتی آنالایزز"" یک شرکت مشاوره مستقر در اسراییل، این حملات تاکنون بیش از 300 نفر از جمله فرماندهان نظامی ایران، سربازان سوری، شبه نظامیان مورد حمایت تهران و حداقل 3 غیرنظامی را کشته است.
کارزار اسراییل با تمرکز محدود در سوریه بر محموله های تسلیحاتی ایران به مقصد مبارزان حزب الله لبنان آغاز شد. با گذشت زمان، نیروهای مورد حمایت ایران را در سوریه هدف قرار داد و سپس حملات مستقیم به مواضع نظامی ایران در سوریه را آغاز کرد.
""کارمیت والنسی"" پژوهشگر موسسه مطالعات امنیت ملی اسراییل، معتقد است که این کارزار منجر به عقب‌نشینی نیروهای ایران از مواضع نزدیک مرز اسراییل به نقاط امن‌تر در شرق سوریه شده است. او گفت:"" این یک استراتژی موثر است، اما برای مقابله با استقرار تمام عیار ایران و تهدیدهای ناشی از این کشور علیه اسراییل کافی نیست.""
تحلیلگران نظامی معتقدند که ایران نفوذ گسترده‌ای در سوریه دارد. تهران همچنان نفوذ خود را در ساختار رهبری سوریه حفظ می‌کند و به ارایه سامانه‌های موشکی پیشرفته به حزب‌الله ادامه می‌دهد که قادر است اسراییل را با دقت فزاینده هدف قرار دهد.
مقامات ایرانی و سوری اثربخشی عملیات هوایی را رد می کنند.
یک مقام ایرانی نزدیک به سرویس‌های امنیتی این کشور در این باره به وال استریت ژورنال گفت: ""از 20 یا 25 حمله، فقط 2 مورد معمولا اهداف خود را نابود می‌کنند."" این مقام گفت که سپاه پاسداران انقلاب اسلامی ایران به حملات اسراییل پاسخی مشابه می‌دهد.
این مقام مسئول گفت: "" خط قرمز سپاه پاسداران این است: اگر به ما حمله کنید، چشم در برابر چشم تلافی می کنیم.""

 
یک مشاور دولت سوریه نیز گفت که حملات اسراییل به طور قابل توجهی نفوذ نظامی ایران در سوریه را کاهش نداده است. او گفت که ایرانی ها در سرتاسر کشور ""در حال تقویت حضور خود هستند و تضعیف موقعیت آنها بسیار دشوار است.""
ژنرال نورکین و دیگر مقامات نظامی اسراییل در یک سلسله مصاحبه با وال استریت ژورنال، گسترده ترین جزییات تا به امروز را از استراتژی خود علیه ایران ارایه کردند.
ژنرال نورکین در مقر نظامی اسراییل در تل آویو، نقشه ای از سوریه را با صدها علامت کوچک نارنجی نشان داد که هر کدام نشانگر حمله اسراییل به ایران و متحدانش است. بخش هایی از سوریه به طور کامل توسط نمادهای نارنجی پوشیده شده بود.
این حملات در سراسر کشور، با تمرکز مرکزی در اطراف دمشق و نزدیک مرز سوریه با اسراییل گسترش یافته است. در مجموع، ارتش اسراییل گفته که بیش از 400 حمله هوایی به عنوان بخشی از کارزار "" جنگ بین جنگ ها"" خود انجام داده است که اکثر آنها اهدافی را در سوریه هدف قرار داده اند. اسراییل می گوید که تعداد کمتری از اهداف را در لبنان و عراق نیز هدف قرار داده است.
ژنرال نورکین گفت: ""زمانی که من این موقعیت را به دست آوردم، هرگز تصور نمی کردم که این گونه رفتار کنیم.""
کارزار اسراییل علیه ایران در سوریه - که مدت‌ها یک راز آشکار بود - در بحبوحه تهاجم روسیه به اوکراین به موضوع بحث عمومی در اسراییل تبدیل شده است. اسراییل با مسکو، یکی دیگر از حامیان کلیدی دولت سوریه، تفاهم دارد که روسیه در حملات هوایی اسراییل در سوریه مداخله نخواهد کرد.
 
این تفاهم باعث شده اسراییل پس از تهاجم نظامی روسیه به اوکراین، حمایت محدودی از اوکراین در برابر حمله روسیه داشته باشد.
""ولودیمیر زلنسکی""، رییس‌جمهوری اوکراین از اسراییل به دلیل عدم ارایه سلاح به ""کی یف"" برای مبارزه با نیروهای روسیه انتقاد کرده، اما رهبران اسراییل نگران هستند که انجام این کار باعث خشم مسکو و به خطر افتادن توانایی آنها برای هدف قرار دادن آسان مواضع ایران در سوریه شود.
اسراییل و روسیه از یک خط تلفن ویژه برای جلوگیری از تلفات روسیه در حملات هوایی اسراییل در سوریه استفاده می کنند. مقامات اسراییلی گفته اند که از این خط برای هشدار به روسیه قبل از هدف قرار دادن پایگاه های نظامی در سوریه زمانی که نیروهای روسی با ایرانی ها کار می کنند، استفاده کرده اند.
در سال های اولیه اسراییل به حملات خود در سوریه اعتراف نمی کرد. در سال 2018، رهبران اسراییل اولین تایید خود را مبنی بر اجرای یک کارزار گسترده ارایه کردند و گفتند اسراییل در 18 ماه گذشته 200 حمله هوایی در سوریه انجام داده است.
در سال 2018، اسراییل اعلام کرد که پس از سرنگونی یک هواپیمای بدون سرنشین ایرانی که به سمت اسراییل پرواز کرده بود، به آشیانه هواپیماهای بدون سرنشین ایرانی در یک پایگاه نظامی سوریه حمله کرده اند. سال بعد، اسراییل اعلام کرد که به انبارهای تسلیحاتی ایران در دمشق حمله کرده است.
سال گذشته، سوریه اسراییل را متهم به انجام یک سری حملات کرد که در آن 57 سرباز سوری و نیروهای طرفدار ایران کشته شدند. ماه گذشته، ایران اسراییل را به حمله به سوریه متهم کرد که در آن دو افسر سپاه پاسداران کشته شدند. ایران متعهد شد که انتقام بگیرد.
ژنرال بازنشسته اسراییلی ""اساف اوریون""، که زمانی بر برنامه ریزی برای ارتش اسراییل نظارت می کرد، گفت که کارزار اسراییل توانایی ایران برای انتقام گیری علیه اسراییل را کاهش داده است. اما این استراتژی خطرات دیگری را برای اسراییل ایجاد کرده است.
او گفت: ""با این تبادل مستقیم و باز ضربات نظامی بین اسراییل و ایران - در دریا، حملات پهپادی و موشکی - خطر تشدید تنش نیز افزایش می‌یابد.""
جنگ سایه بین ایران و اسراییل با اتکای بیشتر به هواپیماهای بدون سرنشین وارد مرحله جدیدی می شود.

ارتش اسراییل سال گذشته اعلام کرد، ایران برای نخستین بار هواپیماهای بدون سرنشین را از پایگاه‌های نظامی درون خاک خود با سلاح‌های سبک به مقصد مبارزان فلسطینی در کرانه باختری و نوار غزه پرتاب کرد و از استراتژی معمول خود برای هدف قرار دادن اسراییل از طریق نیروهای نیابتی در کشورهای همسایه اسراییل، اجتناب کرد.
اسراییل جزییات را به مدت 14 ماه مخفی نگه داشت که نشان از حساسیت جنگ سایه برای رهبران منطقه است.
به گفته افراد آشنا با کارزار مخفی، اسراییل همچنین از پهپادهای کوچک ""کوادکوپتر"" برای انجام حملات در داخل ایران استفاده کرده است.
ارتش اسراییل دسترسی به بقایای 3 پهپاد ایرانی را که به گفته مقامات اسراییل سرنگون کرده را برای تیم ""وال استریت ژورنال""، فراهم کرد.
کارشناسان نظامی اسراییل تخمین می زنند که بزرگترین پهپاد با طول بال های 23 فوتی می تواند بیش از 1200 مایل پرواز کند. یک خلبان اسراییلی سال گذشته هنگام پرواز با جنگنده پیشرفته اف-35 این پهپاد ایرانی را ساقط کرده است. به گفته ارتش اسراییل، این یکی از دو پرتابه از ایران، در فاصله بیش از هزار مایلی از مرز اسراییل بوده است.
تهدید هواپیماهای بدون سرنشین ایران به یکی از نگرانی‌های اصلی رهبران اسراییل تبدیل شده است. اسراییل در نوامبر گذشته تصاویر ماهواره‌ای از پایگاه‌های هواپیماهای بدون سرنشین ایران را به صورت علنی منتشر کردند و به تهران هشدار دادند که اسراییل توسعه این برنامه را تحمل نخواهد کرد.
""بنی گانتز"" وزیر دفاع اسراییل در آن زمان گفت: ""گاهی استفاده از زور و نمایش آن می تواند از نیاز به استفاده قوی تر از زور جلوگیری کند.""
تصاویر ماهواره‌ای منتشر شده در ماه فوریه، آسیب به یک پایگاه پهپاد در استان کرمانشاه در غرب ایران را نشان می‌دهد که روزنامه اسراییلی هاآرتص گفته است که هدف حمله پهپادهای اسراییلی قرار گرفته است.
4 هفته بعد از این حمله، ایران به سمت مجتمعی در اربیل عراق، رگبار موشک بالستیک پرتاب کرد و پس از این حمله اعلام کرد جاسوسان اسراییل از آن مجتمع هدف قرار گرفته در اربیل، برای انجام حمله به ایران استفاده کرده اند.
مقامات عراقی اتهامات ایران را نادرست دانستند، اما این حمله پیامی متمایز به اسراییل فرستاد و خطرات تشدید درگیری را برجسته کرد.
جنگ در حال تحول یین اسراییل و ایران تا دریاها امتداد می یابد، جایی که تیم های مخفی اسراییل به کشتی های حامل نفت ایران حمله کرده و در مقابل کشتی های مختلف اسراییلی در دریای عمان هدف اصابت قرار می گیرند.
حمله پهپادی به کشتی  اسراییلی"" مرسر استریت"" در دریای عمان

به گفته افراد آشنا با این کارزار، اسراییل همچنین در سال های اخیر مجموعه ای از حملات را انجام داده است که به برنامه های هسته ای و نظامی ایران ضربه زده است. ایران اسراییل را به ترور یکی از دانشمندان هسته‌ای ارشد خود در سال 2020 و انجام حمله به تاسیسات هسته ای نطنز در سال 2021 متهم کرده است.
ژنرال نورکین گفت تا زمانی که ایران یک تهدید باقی بماند، کارزار اسراییل ادامه خواهد داشت.
                            ",https://www.asriran.com/003VGS
835167,۱۴۰۱/۰۱/۲۶,بین الملل,اختصاص ۱۰۰ میلیون دلار از سوی سازمان ملل به کشورهای متاثر از جنگ اوکراین,سازمان ملل ۱۰۰ میلیون دلار به کشورهای متاثر از جنگ اوکراین اختصاص داد.,"سازمان ملل در بیانیه‌ای اعلام کرد که ۱۰۰ میلیون دلار به هفت کشور (شش کشور آفریقایی به علاوه یمن) که از جنگ روسیه و اوکراین متاثر شده‌اند، اختصاص می‌دهد.
به گزارش ایسنا، به نقل از القدس العربی، سازمان ملل در بیانیه‌ای اعلام کرد که علاوه بر یمن، به شش کشور آفریقایی ۱۰۰ میلیون دلار کمک خواهد کرد تا با تبعات ناشی از حمله روسیه به اوکراین مقابله کنند.
براساس بیانیه سازمان ملل، از ۱۰۰ میلیون دلار اختصاص داده شده، سومالی ۱۴ میلیون دلار، اتیوپی ۱۲ میلیون دلار، کنیا ۴ میلیون دلار، سودان ۲۰ میلیون دلار، جنوب سودان ۱۵ میلیون دلار، نیجریه ۱۵ میلیون دلار و یمن ۲۰ میلیون دلار اختصاص می‌دهد.
در این بیانیه آمده است که این بودجه به آژانس‌های سازمان ملل و شرکای آنها کمک می‌کند تا مواد اولیه و کمک‌های غذایی و همچنین سایر تجهیزات از جمله خدمات پزشکی، سرپناه و آب آشامیدنی را فراهم کنند.
در همین راستا مارتین گریفیث، معاون دبیرکل سازمان ملل در امور بشردوستانه به دنبال اختصاص این بودجه اعلام کرد که تخصیص این بودجه جان‌های زیادی را نجات خواهد داد.                           ",https://www.asriran.com/003VGR
835166,۱۴۰۱/۰۱/۲۶,بین الملل,شوخی کاربران با غرق شدن ناو جنگی روسیه (فیلم),غرق کشتی مسکو در دریای سیاه دستمایه طنز کاربران در شبکه‌های اجتماعی شده است. ویدیویی در این باره ببینید.منبع :توئیت پرس,کد ویدیو  دانلود    فیلم اصلی                                     ,https://www.asriran.com/003VGQ
835165,۱۴۰۱/۰۱/۲۶,عمومی,درخواست اورژانس از نمایندگان مجلس,سرپرست مرکز اورژانس تهران با تاکید بر اینکه مردم شایسته بهترین‌ها هستند، گفت:‌ باید قدر مردم را بدانیم و باید بهترین خدمات را به آن ها ارائه کنیم.,"سرپرست مرکز اورژانس تهران با اشاره به فرسودگی ناوگان اورژانس تهران گفت: نمایندگان بیایند یک روز کنار اورژانس بنشینند و همراه با ما با آمبولانس‌ها تردد کنند تا ببینند که چه می‌گذرد.
به گزارش ایسنا دکتر یحیی صالح طبری درباره فرسودگی ناوگان اورژانس تهران اظهار کرد: ناوگان فرسوده است و دوستان در مجلس باید در این خصوص به اورژانس تهران کمک کنند.
وی که در یک برنامه تلویزیونی سخن می‌گفت، ادامه داد: نمایندگان مجلس باید به کمک وزارت بهداشت بیایند.
صالح طبری اظهار کرد:‌ نمایندگان بیایند یک روز کنار اورژانس بنشینند و همراه با ما با آمبولانس ها تردد کنند تا ببینند که چه می گذرد.
سرپرست مرکز اورژانس تهران با تاکید بر اینکه مردم شایسته بهترین‌ها هستند، گفت:‌ باید قدر مردم را بدانیم و باید بهترین خدمات را به آن ها ارائه کنیم.
وی با اشاره به ضرب و شتم تکنسین‌های اورژانس حین عملیات گفت:‌ طی برخی از موارد عملیات بر حسب اتفاقاتی که مثلا ممکن است دیر زنگ زدن خانواده باشد یا اینکه فرد بیمار در خواب دچار مشکل شده باشد و نزدیکان او دیر متوجه مشکلش شده باشند یا بنا به هر دلیلی که موجب دیر رسیدن آمبولانس شده باشد و...، در این شرایط افرادی که درخواست آمبولانس دادند قادر نیستند هیجانات روحی خود را کنترل کنند. باور کنید که موردی وجود داشته که با شوکر به تکنسین های اورژانس حمله کردند و حتی با چاقو، قمه و..
سرپرست اورژانس با بیان اینکه باید تکنسین اورژانس را خانواده خود بدانیم، با طرح سوالی اظهار کرد: خود ما راضی هستیم که با خانواده ما اینگونه برخورد کنند؟                           ",https://www.asriran.com/003VGP
835164,۱۴۰۱/۰۱/۲۶,اجتماعی ,کیفیت هوای شهر تهران: «ناسالم برای گروه‌های حساس»؛ صبح فردا,بنابر پیش‌بینی‌های انجام‌شده در شرکت کنترل کیفیت هوای شهر تهران، در صبحگاه روز جمعه (۲۶ فروردین ۱۴۰۱) با وزش مؤثر و پراکندگی آلاینده‌ها و نیز کاهش تردد خودروها در روز تعطیل، کیفیت هوا در بیشتر مناطق در محدوده قابل‌قبول قرار خواهد گرفت.,"بر اساس اعلام شرکت کنترل کیفیت هوای تهران و با توجه به پراکندگی آلاینده‌ها و نیز کاهش تردد خودروها در صبحگاه امروز، کیفیت هوا در بیشتر مناطق در محدوده قابل‌قبول قرار دارد که با افزایش ترافیک شامگاهی تا اواخر وقت از کیفیت هوا کاسته خواهد شد.
به گزارش ایسنا، بنابر پیش‌بینی‌های انجام‌شده در شرکت کنترل کیفیت هوای شهر تهران، در صبحگاه روز جمعه (۲۶ فروردین ۱۴۰۱) با وزش مؤثر و پراکندگی آلاینده‌ها و نیز کاهش تردد خودروها در روز تعطیل، کیفیت هوا در بیشتر مناطق در محدوده قابل‌قبول قرار خواهد گرفت.
در طول روز نیز به‌تدریج بر تندی باد افزوده خواهد شد و شرایط مناسب برای پراکندگی آلاینده‌ها را فراهم خواهد کرد.
ازسوی دیگر با کاهش نسبی تندی باد و افزایش ترافیک شامگاهی تا اواخر وقت جمعه بر میزان غلظت آلاینده‌ها افزوده خواهد شد و کاهش کیفیت هوا در برخی مناطق پرتردد دور از انتظار نخواهد بود.
همچنین کاهش تندی باد تا صبح روز شنبه (۲۷ فروردین ۱۴۰۱) همراه با آغاز تردد خودروها سبب تجمع آلاینده‌ها و برقراری وضعیت ناسالم برای گروه‌های حساس در برخی مناطق پرتردد خواهد شد.
تقویت ناپایداری جوی، افزایش تندی باد و احتمال بارش پراکنده در طول روز شرایط مناسب برای پراکندگی آلاینده‌ها را تسهیل خواهد کرد و وزش باد مؤثر تا ساعات پایانی شنبه، کاهش غلظت آلاینده‌ها و بهبود کیفیت هوا در بیشتر مناطق را به‌دنبال خواهد داشت.
به گزارش ایسنا، آلاینده شاخص هوای پایتخت طی ۲۴ ساعت گذشته «ذرات معلق کمتر از ۲.۵میکرون» با میانگین ۹۸ بود و کیفیت هوای پایتخت در وضعیت قابل قبول قرار داشت. آلاینده شاخص هم‌اکنون «ذرات معلق کمتر از ۲.۵میکرون» با میانگین ۸۳ و کیفیت هوا در وضعیت قابل قبول قرار دارد.                           ",https://www.asriran.com/003VGO
835163,۱۴۰۱/۰۱/۲۶,بین الملل,امارات: خواهان حل اختلافات با ایران هستیم,قرقاش گفت که امارات دائما برای ایجاد پل های ارتباطی با همه همسایگان تلاش می کند و این کشور منبع آسیب و ضرر برای هیچ کشوری از جمله ایران نخواهد بود.,"مشاور رئیس دولت امارات تاکید کرد که کشورش به دنبال حل اختلافات با ایران است.
به گزارش ایسنا به نقل از العین الاخباریه، انور قرقاش، مشاور رئیس دولت امارات در امور دیپلماتیک در یک سخنرانی گفت که کشورش همواره برای حل اختلافات خود با ایران از طریق راه حل سیاسی و دیپلماتیک و پایان دادن به این اختلافات تلاش می کند.
وی تاکید کرد: امارات خواهان روابط با ایران، ترکیه و کشورهای عربی است.
قرقاش گفت که امارات دائما برای ایجاد پل های ارتباطی با همه همسایگان تلاش می کند و این کشور منبع آسیب و ضرر برای هیچ کشوری از جمله ایران نخواهد بود.
مشاور رئیس دولت امارات همچنین تاکید کرد که با توجه به تغییرات بین المللی بوجود آمده همه کشورها مسئولیت مشترکی نسبت به ثبات منطقه ای و شکوفایی آن دارند و ما نیازمند نشست های منطقه ای بیشتر برای همکاری و گفت وگو میان کشورهای منطقه از جمله ترکیه و ایران هستیم.
به گزارش ایسنا، اخیرا شیخ عبدالله بن زاید آل نهیان، وزیر خارجه امارات در گفت‌وگوی تلفنی با حسین امیرعبداللهیان، وزیر خارجه کشورمان ضمن تبریک ماه رمضان، با اشاره به منافع مشترک دو کشور در توسعه روابط فی مابین در عرصه های مختلف، خواهان بررسی فرصت های همکاری مشترک شد.
وزیر امور خارجه امارات در مورد شرائط جدید منطقه نیز گفت که طی هفته های اخیر شاهد بهبود شرائط در منطقه هستیم و دیدار رئیس جمهور بشار اسد از امارات و برقراری آتش بس موقت در یمن فرصتی برای همه طرفها فراهم کرده است تا از آن برای توسعه و پیشرفت و پرهیز از افزایش تنش بهره برداری نمایند.وزیر امور خارجه امارات در این گفتگو تاکید کرد: امارات متحده عربی به هیچ طرفی اجازه اقدامات خرابکارانه یا تحریک آمیز از خاک خود علیه کشورهای همسایه امارات را نخواهد داد.                           ",https://www.asriran.com/003VGN
835162,۱۴۰۱/۰۱/۲۶,اجتماعی ,"عربستان: بازداشت ۹ قاضی به اتهام ""خیانت""",منابع رسانه‌ای با اشاره به صحبت‌های مجتهد در شبکه‌های اجتماعی خبرهایی را منتشر کرده و اشاره کردند که بازداشت‌ها در مقر دادگاه‌های محل کار قضات مذکور صورت گرفته است.,"افشاگر سعودی موسوم به ""مجتهد"" در توییتی نوشت: مقامات سعودی کمپین دستگیری قضات دادگاهای تجدیدنظر را به راه انداختند که تعداد آنها تاکنون به ۹ نفر رسیده است.
به گزارش ایسنا، به نقل از عربی۲۱، مجتهد در توییتی در حساب توییتر خود با اعلام کمپین دستگیری قضات دادگاهای تجدیدنظر، به گام بعدی محمد بن سلمان، ولیعهد عربستان اشاره کرد و گفت: گام بعدی قضات دیوان عالی کشور را تحت تاثیر قرار دهد.
منابع رسانه‌ای با اشاره به صحبت‌های مجتهد در شبکه‌های اجتماعی خبرهایی را منتشر کرده و اشاره کردند که بازداشت‌ها در مقر دادگاه‌های محل کار قضات مذکور صورت گرفته است.
براساس توییت‌های این افشاگر سعودی، قضات بازداشت شده به اتهام ""خیانت بزرگ"" علیه پادشاهی متهم شده‌اند.
در میان بازداشت‌ شدگان، کاربران توییتر به قضات دادگاه ویژه رسیدگی به پرونده‌های مرتبط با تروریسم و همچنین قضات دادگاه‌های تجدیدنظر و دیوان عالی اشاره کردند.
این درحالی است که قضات نام برده در فهرست بازداشت شدگان با دستور پادشاه تعیین شده بودند.
فعالان اجتماعی نام دو تن از قضات بازداشت شده را منتشر کردند، ""خالد اللحیدان""، که حکم زندان را برای ""لجین الهذلول""، فعال اجتماعی صادر کرده بود و قاضی دیگری، ""عبدالعزیز الجابر""، است که حکم اعدام ۸۱ نفر را در ماه گذشته صادر کرده بود.
انتهای پیام                           ",https://www.asriran.com/003VGM
835161,۱۴۰۱/۰۱/۲۶,بین الملل,سفارت فرانسه در اوکراین به کی‌یف بازمی‌گردد,"پرایس به خبرنگاران گفت که وزارت امور خارجه آمریکا ""همچنان"" در حال بررسی امکان انتقال سفارتش به شهر کی‌یف است، اما تیم سفارت در لهستان باقی می‌ماند و مانند گذشته از مرز برای رفتن به لویو عبور نمی‌کند.","وزیر امور خارجه فرانسه اعلام کرد کشورش، در پی اقدام ماه مارس مبنی بر انتقال سفارت خود در اوکراین به شهر""لویو"" در غرب این کشور، قصد دارد مجددا آن را در ""مدت زمانی خیلی سریع"" به شهر کی‌یف بازگرداند.
به گزارش ایسنا، به نقل از شبکه ای.بی.سی نیوز، ژان ایو لودریان، وزیر امور خارجه فرانسه، روز پنجشنبه در تماس تلفنی با دمیترو کولبا، همتای اوکراینی خود، این خبر را اعلام کرد.
لودریان در بیانیه‌ای گفت: روند این استقرار مجدد سفارت ما در اوکراین در شهر کی‌یف خیلی زود انجام خواهد شد و این امر این امکان را فراهم می‌کند که حمایت ارائه شده از سوی فرانسه به اوکراین در همه زمینه‌ها با هدف رسیدگی به جنگی که روسیه در ۲۴ فوریه آغاز کرد، هر چه بیشتر تعمیق شود.
این در حالی است که ند پرایس، سخنگوی وزارت امور خارجه آمریکا نیز در یک نشست خبری با این پرسش روبرو شد که آیا آمریکا در حال بررسی اقدامی مشابه با توجه به این که در حال حاضر بخش عمده‌ای از جنگ در اوکراین از سمت جنوب این کشور به سمت شرق منتقل شده، است؟ به گفته پرایس، سفارت آمریکا در اوکراین نیز پس از آغاز حمله روسیه از کی‌یف به لویو منتقل شد، اما کارکنان این سفارتخانه در روزهای اخیر از محل لهستان مشغول به کار بوده اند.
پرایس به خبرنگاران گفت که وزارت امور خارجه آمریکا ""همچنان"" در حال بررسی امکان انتقال سفارتش به شهر کی‌یف است، اما تیم سفارت در لهستان باقی می‌ماند و مانند گذشته از مرز برای رفتن به لویو عبور نمی‌کند.
پرایس خاطر نشان کرد: ""بدیهی است که هدف ما این است که به محض اینکه شرایط ایمن شده و امکان عملی شدن حضور دیپلماتیک فعال ما در اوکراین فراهم شود چنین حضوری را داشته باشیم.""                           ",https://www.asriran.com/003VGL
835160,۱۴۰۱/۰۱/۲۶,اقتصادی,پیشنهاد ۴۳ میلیارد دلاری ماسک برای خرید توییتر,ماسک که بر اساس فهرست فوربس، ثروتمندترین مرد جهان با دارایی بالغ بر ۲۷۳.۶ میلیارد دلار است، پیشنهاد پیوستن به هیات مدیره توییتر را یک روز پس از افشای خرید سهام این شرکت رد کرد.,"ایلان ماسک، کارآفرین میلیاردر با اعلام این که توییتر باید خصوصی شود تا رشد کند و به یک پلتفرم برای آزادی بیان تبدیل شود، پیشنهاد خرید نقدی ۴۳ میلیارد دلاری این شرکت شبکه اجتماعی را عرضه کرد.
به گزارش ایسنا، ایلان ماسک که در حال حاضر دومین سهامدار بزرگ توییتر است، در برنامه تد تاک در ونکوور درباره پیشنهاد خرید توییتر گفت: تصور می‌کنم خیلی مهم باشد که فضای انحصاری برای آزادی بیان وجود داشته باشد.
ماسک این پیشنهاد را روز چهارشنبه در نامه‌ای به هیات مدیره توییتر مطرح کرد و روز پنج شنبه در اظهارنامه رگولاتوری علنی شد. پیشنهاد قیمت ۵۴.۲۰ دلار به ازای هر سهم، ۳۸ درصد بالاتر از قیمت نهایی سهام توییتر در اول آوریل است که آخرین روز معاملات سهام این شرکت پیش از اقدام ماسک برای خرید ۹.۱ درصد سهم در توییتر بوده است.
ماسک که بر اساس فهرست فوربس، ثروتمندترین مرد جهان با دارایی بالغ بر ۲۷۳.۶ میلیارد دلار است، پیشنهاد پیوستن به هیات مدیره توییتر را یک روز پس از افشای خرید سهام این شرکت رد کرد.
پس از صحبت در تد تاک، ایلان ماسک به احتمال پیشنهاد خرید خصمانه اشاره کرد که در آن هیات مدیره توییتر را دور خواهد زد و مستقیما به سهامداران پیشنهاد خواهد داد.
به گفته منابع آگاه، توییتر در حال ارزیابی این پیشنهاد با راهنمایی ""گلدمن ساکس"" و ""ویلسون سونسینی گودریچ اند روزتی"" است.
ارزش سهام توییتر روز پنج شنبه با ۱.۷ درصد کاهش بسته شد.
سهامداران توییتر هنوز متقاعد نشده‌اند. شاهزاده سعودی، الولید بن طلال، از حساب خود توییتی ارسال کرد و خود را یکی از بزرگترین و قدیمی‌ترین سهامداران توییتر خواند و گفت: پیشنهاد ماسک ارزش این شرکت را پایین برد و پیشنهاد خرید وی را رد کرد.
ماسک هم به نوبه خود به توییتر اعلام کرد: پیشنهاد خریدش بهترین بوده و پیشنهاد نهایی است و اگر هیات مدیره آن را رد کند، وی در سرمایه‌گذاری خود تجدیدنظر خواهد کرد.
ماسک منتقد توییتر و سیاستهایش بوده و اخیرا یک نظرسنجی در توییتر انجام داد و از کاربران پرسید آیا معتقدند توییتر به اصول آزادی بیان پایبند بوده است. بیش از ۷۰ درصد از دو میلیون نفر رای ""خیر"" داده بودند.
آگراوال: توییتر گروگان پیشنهاد خرید ایلان ماسک نمی‌شود
پاراگ آگراوال، مدیرعامل توییتر در دیدار با کارمندان این شرکت به آنها اطمینان داد توییتر با خبر پیشنهاد ایلان ماسک برای خرید این شرکت، گروگان گرفته نمی شود.
یک منبع آگاه که مایل نبود نامش فاش شود، به رویترز گفت: آگراوال با پاسخگویی به سوالات کارمندان توییتر که در سرویس پیام رسانی اسلک ارسال شده بود، کارمندان را تشویق کرد متمرکز بمانند و به آنها گفت: ما به عنوان کارمندان، هر اتفاقی بیافتد را کنترل می‌کنیم.
این دیدار پس از انتشار این خبر برگزار شد که ایلان ماسک، مدیرعامل شرکت تسلا، خرید توییتر به مبلغ ۴۳ میلیارد دلار را پیشنهاد کرده است.
آگراوال به کارمندان توییتر گفت که هیات مدیره به بررسی پیشنهاد ماسک ادامه می‌دهد اما نمی‌تواند جزئیات بیشتری در اختیار کارمندان قرار دهد.
در یک بخش از جلسه پرسش و پاسخ، یک کارمند درباره چگونگی رسیدن این شرکت به تصمیم دادن پیشنهاد یک کرسی در هیات مدیره این شرکت سوال کرد و گفت: آیا توییتر همه میلیاردرها را به هیات مدیره خود دعوت خواهد کرد. آگراوال پاسخ داد که هیات مدیره در جهت بهترین منافع سهامداران عمل می کند.
بر اساس گزارش رویترز، مدیرعامل در پاسخ به پرسش دیگری مبنی بر این که تعریف ایلان ماسک از آزادی بیان را چه می بیند و آیا تعریف وی با رویکرد توییتر نسبت به این مفهوم همخوانی دارد، پاسخ مستقیم نداد و گفت: کار این شرکت به تداوم بهبود سلامت مکالمات در توییتر متمرکز است.                           ",https://www.asriran.com/003VGK
835159,۱۴۰۱/۰۱/۲۶,سیاسی,آنکارا: دنبال روابط دائمی با اسرائیل هستیم,چاووش‌اوغلو با اعلام اینکه آنکارا سعی می‌کند با اسرائیل رابطه‌ای دائمی بنا کند گفت؛ ترکیه آماده تقویت و توسعه روابط و همکاری‌های دوجانبه میان دوطرف در تمامی سطوح است.,"وزیر امور خارجه ترکیه در سخنانی اعلام کرد که هفته سوم اردیبهشت به اسرائیل سفر می‌کند و در جریان این سفر با مقامات عالی‌رتبه اسرائیلی دیدار و رایزنی خواهد کرد.
به گزارش ایسنا، به نقل از روسیا الیوم، مولود چاووش‌اوغلو، وزیر امور خارجه ترکیه در جریان مصاحبه با شبکه ""ان تی وی"" ، از برنامه‌اش برای سفر به اراضی اشغالی در ماه آینده خبر داد.
چاووش‌اوغلو با اعلام اینکه آنکارا سعی می‌کند با اسرائیل رابطه‌ای دائمی بنا کند گفت؛ ترکیه آماده تقویت و توسعه روابط و همکاری‌های دوجانبه میان دوطرف در تمامی سطوح است.
اوغلو گفت: از سال ۱۹۴۹ روابط ما با فراز و نشیب‌هایی روبه رو بوده است، می‌توانم به شما بگویم که این به دلیل نقض حقوق فلسطینی‌ها بوده و نه به دلیل مشکلات در روابط دوجانبه ما و افزود: ما از اسرائیل انتظار داریم برای داشتن یک رابطه پایدار به قوانین بین‌المللی در رابطه با مسئله فلسطین احترام بگذارد.
وزیر امور خارجه ترکیه خاطرنشان کرد که کشورش خواهان توسعه همکاری‌ها با اسرائیل در زمینه‌های انرژی، تجارت، سرمایه‌گذاری، علم و فناوری، کشاورزی و امنیت غذایی است.
وی با یادآوری سفر رسمی اسحاق هرتزوگ، رئیس‌ رژیم صهیونیستی به آنکارا و تماس تلفنی نفتالی بنت، نخست‌وزیر اسرائیل با رجب طیب اردوغان، رئیس‌جمهور ترکیه، افزود: در حال حاضر تحرکات جدیدی در روابط ما به وجود آمده است.
اسحاق هرتزوگ، رئیس‌ رژیم صهیونیستی در مارس گذشته از آنکارا بازدید کرد، اولین دیدار از این قبیل در ۱۵ سال گذشته، که به گفته او هدف از آن بازسازی روابط بین ترکیه و اسرائیل داست.                           ",https://www.asriran.com/003VGJ
835158,۱۴۰۱/۰۱/۲۶,اجتماعی ,درخواست سازمان انتقال خون از مردم درباره نذر خون,سخنگوی سازمان انتقال خون کشور: اگرچه بلافاصله وارد ماه مبارک رمضان شدیم اما به یاری مردم شریف و همیشه همراه توانستیم با ذخایر قابل قبولی از این تعطیلات عبور کرده و وارد ماه مبارک رمضان شویم.,"سخنگوی سازمان انتقال خون کشور به روزه داران توصیه کرد که اهدای خون را محدود به شبهای قدر نکنند .
به گزارش ایسنا، دکتر عباس صداقت رابطه با وضعیت بانک خونی کشور گفت: ما خوشبختانه امسال به لحاظ مدیریت ذخایر خون شرایط خاص تری نسبت به سال گذشته داشتیم.
وی افزود: اگرچه بلافاصله وارد ماه مبارک رمضان شدیم اما به یاری مردم شریف و همیشه همراه توانستیم با ذخایر قابل قبولی از این تعطیلات عبور کرده و وارد ماه مبارک رمضان شویم.
سخنگوی سازمان انتقال خون کشور تأکید کرد: با وجود اینکه همه مراکز انتقال خون سراسر کشور در ماه مبارک رمضان باز هستند اما این نگرانی وجود دارد که شبهای قدر با بار مراجعه بیش از حد مواجه شویم لذا معمولاً توصیه ما به روزه داران این است که اهدای خون را محدود به شبهای قدر نکنند و نذر خون را در طول ایام ماه مبارک رمضان انجام دهند.
به گفته صداقت، خون یک ماده بیولوژیک است و جایگزینی ندارد و تاریخ انقضای محدودی هم دارد از این رو برای اینکه حقی از مردم کشورمان ضایع نشود باید فرآورده های خونی را مدیریت کنیم.
وی در خاتمه از راه اندازی یک سامانه نوبت دهی در پرتال رسمی سازمان انتقال خون کشور خبر داد و گفت: هموطنان می تواننند از طریق سایت اینترنتی وارد سامانه نوبت دهی شوند و مرکز و تاریخی که مایل هستند را انتخاب کنند یا با مراجعه به مراکز اهدای خون، روز و ساعت اهدای خون را اعلام و ثبت نام کنند.                           ",https://www.asriran.com/003VGI
835157,۱۴۰۱/۰۱/۲۶,بین الملل,"رئیس سیا: تهدید استفاده روسیه از سلاح هسته‌ای را دست کم نگیرید/چین ""شریک خاموش پوتین"" است","برنز در سخنرانی در گردهمایی موسسه فن آوری جورجیای آمریکا موسوم به ""جورجیا تک"" از ""یأس احتمالی"" و شکست‌های پوتین در اوکراین صحبت کرد.","ویلیام برنز، مدیر سازمان اطلاعات مرکزی آمریکا (سیا) ادعا کرد، نباید این تهدید که روسیه به طور بالقوه از سلاح‌های هسته‌ای تاکتیکی یا با قدرت تخریب محدود در اوکراین استفاده ‌کند را دست کم گرفت هر چند سازمان سیا شواهد عملی زیادی برای تقویت این نگرانی ندیده است.
به گزارش ایسنا، به نقل از خبرگزاری رویترز، ویلیام برنز در اظهاراتش بر این نگرانی تاکید کرد که حمله به اوکراین به عنوان بزرگترین حمله علیه یک کشور اروپایی از سال ۱۹۴۵ تا کنون، تشدید خطر استفاده از سلاح‌های هسته‌ای را در پی دارد.
دیمیتری مدودف، معاون رئیس شورای امنیت روسیه و از متحدان نزدیک ولادیمیر پوتین، رئیس‌جمهور روسیه روز پنجشنبه به ناتو هشدار داد که مسکو سلاح‌های هسته‌ای و موشک‌های مافوق صوت خود را در کالینینگراد، منطقه‌ای متعلق به روسیه در قلب اروپا در صورتی پیوستن سوئد و فنلاند به ائتلاف آتلانتیک شمالی (ناتو) مستقر خواهد کرد.
برنز در سخنرانی در گردهمایی موسسه فن آوری جورجیای آمریکا موسوم به ""جورجیا تک"" از ""یأس احتمالی"" و شکست‌های پوتین در اوکراین صحبت کرد.
برنز گفت: به این دلایل، ""هیچ یک از ما نمی‌توانیم تهدید ناشی از توسل بالقوه به سلاح‌های هسته‌ای تاکتیکی یا سلاح‌های هسته‌ای با قدرت تخریب محدود را دست کم بگیریم.""
او ادامه داد: به‌ رغم ""موضع‌گیری همراه با لفاظی"" کرملین در خصوص قرار دادن بزرگترین زرادخانه هسته‌ای جهان در حالت آماده‌باش، ""ما شواهد عملی زیادی در خصوص آن نوع استقرار نیرو یا گسترش مواضع نظامی که این نگرانی را تقویت کند، ندیده‌ایم.""
اظهارات برنز در پاسخ به سوال سام نان، سناتور سابق آمریکایی و یکی از حامیان سرشناس موضوع کنترل تسلیحات، در پایان اولین سخنرانی عمومی رئیس سیا از زمان به دست گرفتن سکان هدایت این سازمان جاسوسی اصلی آمریکا در مارس ۲۰۲۱ بیان شد.
این دیپلمات سابق آمریکایی در یک سخنرانی گسترده گفت که آژانس‌های جاسوسی آمریکا پاییز سال گذشته شروع به جمع آوری اطلاعات ""آزار دهنده و دقیق"" در مورد برنامه پوتین برای دست زدن به یک ""حمله جدید بزرگ"" به اوکراین کردند.
برنز اظهار کرد، جو بایدن، رئیس‌جمهور آمریکا او را در ماه نوامبر به مسکو فرستاد تا ""مستقیماً عمق نگرانی آمریکا در مورد برنامه‌ریزی پوتین برای جنگ و عواقب آن برای روسیه را در صورت اجرای این برنامه را به پوتین و چند تن از نزدیک‌ترین مشاورانش منتقل کند.""
او ادامه داد: "" من از آنچه که شنیدم ناراحت شدم. اگرچه پوتین احتمالا در آن زمان تصمیم نهایی را نگرفته بود، اما به نظر می‌رسید متقاعد شده که نیروهایش با حداقل هزینه به یک پیروزی قاطع سریع دست یابند.""
برنز گفت، پوتین معتقد بود که متحدان اروپایی واشنگتن به سبب مسائل مربوط به سیاست داخلی خود حواسشان پرت شده و او یک صندوق ذخیره ""ضد تحریم"" از ارز خارجی دارد.
او عنوان کرد: ""اشتباه پوتین در هر یک از این موارد ثابت شد.""
برنز، که پوتین را ""پیام آور تلافی جویی"" خواند، گفت که رهبر روسیه درگیر شکایت، جاه طلبی و ناامنی است و ظاهرا شاهد بود که ""دریچه فرصت برای شکل دادن به مسیری برای اوکراین به منظور دور کردنش از غرب دارد بسته می شود.""
برنز که در سابقه مناصب دیپلماتیکش به عنوان سفیر آمریکا در مسکو خدمت کرده، اظهار کرد، کمکهای نهادهای اطلاعاتی آمریکا برای نبرد اوکراین علیه نیروهای روسی حیاتی بوده است.
برنز در گفتگو با دانشجویان و اساتید مؤسسه فناوری جورجیا، چین تحت رهبری شی جینپینگ، رئیس جمهور آنجا را ""شریک خاموش پوتین در جنگ اوکراین"" خواند و گفت که این کشور ""بزرگترین چالش"" را پیش روی آمریکا قرار داده و به عنوان ""عمیق ترین آزمونی که سازمان سیا تاکنون با آن مواجه شده"" مطرح است.
برنز در اظهارات خود چندین چالش بزرگ را توضیح داد که نهاد تحت امرش باید در آنچه او آن را ""دوران جدید"" می‌خواند به آنها رسیدگی کند بپردازد؛ دورانی که به گفته او، مشخصه آن یک کشور چین به طور فزاینده‌ای متخاصم، یک کشور روسیه ""ستیزه جو و تجدیدنظرطلب"" و دیگر تهدیدات رو به رشد در حوزه های آب و هوا، فن آوری و سلامت جهانی است.
او بیان کرد: سازمان سیا باید خود را برای دست زدن به یک رقابت موفق در این عصر جدید دوباره بازنگری کند.
او همچنین گفت که نهاد تحت امرش منابعی را که به چین اختصاص داده، تقویت خواهد کرد، زیرا به گفته او، چین به دنبال پیشی گرفتن از آمریکا ""به معنای واقعی کلمه در هر حوزه ای"" است. او بیان کرد که سازمان سیا قصد دارد تعداد افسران مسلط به زبان چینی خود را ""دوبرابر"" کند و پست های خارج از کشور خود که متمرکز بر پکن هستند را افزایش دهد.
برنز گفت: برای موفقیت بلندمدت ما به عنوان یک آژانس اطلاعاتی هیچ چیز بیشتر از اینکه چقدر خوب بتوانیم با جمهوری خلق چین رقابت کنیم و چقدر خوب خودمان را برای آن رقابت در چند سال آینده سازماندهی کنیم، مهم نیست.                           ",https://www.asriran.com/003VGH
835156,۱۴۰۱/۰۱/۲۶,بین الملل,مقام آمریکایی: آتش سوزی در ناو روسیه همچنان خاموش نشده است,وزارت دفاع روسیه: منبع آتش در این کشتی مهار شده، هیچ شعله‌ای وجود ندارد و انفجار مهمات متوقف شده است.,"یک مقام ارشد دفاعی آمریکا ادعا کرد طبق ارزیابی های این کشور ناو روسیه موسوم به ""مسکوا"" همچنان در تلاش برای خاموش کردن آتش سوزی در داخل کشتی است، اما آمریکا هنوز نمی تواند دلیل وقوع این حادثه را تایید کند.
به گزارش ایرنا، این در حالی است که وزارت دفاع روسیه اعلام کرد که رزم‌ناو پرچمدار نیروی دریایی این کشور موسوم به «مسکوا» غرق نشده و انفجارها در آن متوقف شده است.
وزارت دفاع روسیه تاکید کرد: منبع آتش در این کشتی مهار شده، هیچ شعله‌ای وجود ندارد و انفجار مهمات متوقف شده است.
این مقام ارشد پنتاگون که نامش بیان نشده است، روز پنجشنبه به وقت محلی به خبرنگاران گفت که این ناو جنگی در حال حرکت به سمت شرق است و آمریکا ارزیابی می کند که برای تعمیر به بندر سواستوپل خواهد رفت.
به گفته این مقام، آمریکا مشاهده کرده است که سایر کشتی‌های روسیه در شمال دریای سیاه که در نزدیکی ناو جنگی مسکوا حضور داشتند به سمت جنوب حرکت کرده اند.
پیش از این، جان کربی سخنگوی پنتاگون اعلام کرد که آمریکا نمی تواند برخورد موشک به این ناو را تایید کند.
سخنگوی وزارت دفاع آمریکا (پنتاگون) روز پنجشنبه به وقت محلی به شبکه سی ان ان گفت که پس از وقوع انفجار در قسمت مهمات این ناو، این کشتی غرق نشده است.
مقامات اوکراینی ادعا کرده اند با یک موشک ضد کشتی موسوم به نپتون این ناو را هدف قرار داده اند و باعث غرق شدن آن شده اند.
مقامات اوکراینی مدعی هستند که موشک های هدایت شونده ضد کشتی مستقر در ساحل، به مسکوا که از مقر ناوگان دریای سیاه در سواستوپل کریمه عملیات می‌کرد، اصابت کرده است.
جیک سالیوان مشاور امنیت ملی کاخ سفید وقوع این انفجار در ناو جنگی نیروی دریایی روسیه موسوم به ""مسکوا"" را ضربه بزرگی به مسکو دانست و گفت که این حادثه یا به خاطر بی کفایتی خدمه و یا حمله موفق اوکراینی ها رخ داده است.
مشاور امنیت ملی کاخ سفید افزود: اوکراینی ها شب گذشته با ما در تماس بودند و گفتند که ناو روسیه را با موشک های ضد کشتی هدف قرار داده اند. درحال حاضر ما ظرفیت تایید مستقل این حمله را نداریم، اما بدون شک نحوه وقوع این حادثه یک ضربه بزرگ به روسیه است.
سالیوان ادامه داد: این پیشرفته ترین کشتی روسیه است و اکنون آنها مجبور شده ان آسیب جدی در آن را تایید کنند. آنها مجبور بوده اند بین دو روایت یکی را انتخاب کنند. اول اینکه دلیل این حادثه بی کفایتی بوده و دوم اینکه به این ناو حمله شده است. در هر صورت نتیجه خوبی برای آنها نیست.
بنا به گزارش تاس، ناو مسکوا در سال ۱۹۸۲ به نیروی دریایی شوروی اضافه شد و یکی از سه رزمناو موشک هدایت شونده کلاس اسلاوا است. دو اسلاوای دیگر مارشال اوستینوف و واریاگ هستند که در مدیترانه فعالیت می‌کنند.
مسکوا نخستین کشتی جنگی روسیه نیست که در طول نبرد ۵۰ روزه اوکراین آسیب دیده است.
پیش از این گزارش شده بود که یک کشتی دیگر روسی در نزدیکی بندر بردیانسک اوکراین پس از حمله نیروهای اوکراینی غرق شد.
آتش‌سوزی این کشتی جنگی در نهایت به یک کشتی تجاری در بندر بردیانسک آسیب رساند و باعث خسارت شد.                           ",https://www.asriran.com/003VGG
835155,۱۴۰۱/۰۱/۲۶,حوادث,۳۴۰ نفر تلفات سیل در آفریقای جنوبی تاکنون,بنابر گزارش خلیج تایمز، مقامات آفریقای جنوبی شمار قربانیان را تا روز چهارشنبه ۲۵۳ نفر اعلام کرده بودند، اما اکنون این رقم به ۳۴۱ نفر رسیده و انتظار می‌رود که شمار قربانیان افزایش یابد، زیرا افراد زیادی هنوز مفقود هستند.,"مقامات محلی آفریقای جنوبی اعلام کردند که تلفات سیل اخیر در این کشور تا اواخر روز گذشته (پنج‌شنبه) به ۳۴۱ نفر رسیده و پیش‌بینی می‌شود این آمار افزایش یابد.به گزارش ایسنا، بالگرد‌های امدادی بر فراز شهر بندری ""دوربان"" به پرواز درآمده و ناامیدانه در جستجوی بازماندگان احتمالی هستند که در این سیل بی‌سابقه و ویرانگر مفقود شده‌اند.از آنجا که بسیاری از جاده‌ها و پل‌ها در اثر بارندگی هفته اخیر تخریب شده‌اند، امدادگران برای رساندن آذوقه به سراسر شهر که برخی از ساکنان آن از روز دوشنبه بدون برق یا آب بودند، تلاش می‌کنند.بنابر گزارش خلیج تایمز، مقامات آفریقای جنوبی شمار قربانیان را تا روز چهارشنبه ۲۵۳ نفر اعلام کرده بودند، اما اکنون این رقم به ۳۴۱ نفر رسیده و انتظار می‌رود که شمار قربانیان افزایش یابد، زیرا افراد زیادی هنوز مفقود هستند.سیل و رانش‌زمین در آفریقای جنوبی ده‌ها کشته برجا گذاشتبه گفته کارشناسان، این باران سیل‌آسا بدترین فاجعه آب و هوایی ثبت شده در آفریقای جنوبی به حساب می‌آید.سیل، رانش زمین و جاری شدن گل و لای از زمان شروع بارندگی‌ها در اوایل هفته جاری، خانه‌های زیادی را تخریب کرده و جاده‌ها و پل‌ها را شسته و از بین برده است.هزاران نفر نیز در پناهگاه‌های اضطراری اسکان داده شدند. سیل‌زدگان نیاز شدیدی به کمک‌های بشردوستانه دارند و آب و برق در برخی مناطق سیل‌زده همچنان قطع است.همچنین شهر بندری دوربان، از بزرگ‌ترین بنادر آفریقای جنوبی بسته شده است.دانشمندان هشدار دادند که سواحل جنوب شرقی آفریقا ممکن است در آینده بیشتر تحت تاثیر تغییرات آب و هوایی، آسیب ببیند.                           ",https://www.asriran.com/003VGF
835154,۱۴۰۱/۰۱/۲۶,عمومی,خیزش گرد و خاک در مرکز و شرق کشور/کاهش دما در غرب,سه‌شنبه این سامانه در خراسان رضوی سبب رگبار و رعد و برق و وزش باد شدید می‌شود و بعد از ظهر از شمال شرق کشور خارج خواهد شد و در نوار غربی کشور نیز جوی پایدار همراه با افزایش نسبی دما انتظار می‌رود.,"رئیس مرکز ملی پیش‌بینی و مدیریت بحران مخاطرات وضع هوا از وزش باد شدید و خیزش گرد و خاک در برخی مناطق کشور طی امروز خبر داد.
صادق ضیاییان در گفت‌وگو با ایسنا، با بیان اینکه مطابق نقشه‌های پیش‌بینی هواشناسی تا روز سه‌شنبه گذر متناوب امواج تراز میانی جو از کشور پیش بینی می‌شود، اظهار کرد: بر این اساس جمعه در مناطقی از جنوب غرب، جنوب و مرکز کشور، نیمه غربی کرمان، یزد، دامنه‌های زاگرس مرکزی در همدان، مرکزی و قم، استانهای واقع در دامنه‌های جنوبی البرز، همچنین در شرق سواحل دریای خزر، خراسان شمالی و شمال خراسان رضوی ابرناکی و رگبار پراکنده باران و گاهی رعد و برق و وزش باد شدید و خیزش گرد و خاک پیش بینی می‌شود.
به گفته وی، شنبه گستره فعالیت سامانه نوار شمالی، مرکز، شرق، جنوب، جنوب شرق کشور و همچنین دامنه‌های زاگرس در استان‌های مرکزی، قم و شرق لرستان و ارتفاعات در جنوب غرب کشور را در بر خواهد گرفت و در بعضی ساعات رگبار و رعد و برق و وزش باد شدید در شرق مازندران، گلستان، خراسان شمالی و شمال خراسان رضوی پیش بینی می‌شود.
رئیس مرکز ملی پیش‌بینی و مدیریت بحران مخاطرات وضع هوا با بیان اینکه طی روزهای جمعه و شنبه شمال خلیج فارس مواج و متلاطم و در شمال غرب و غرب کشور روند کاهش نسبی دما حاکم است، درباره وضعیت جوی یکشنبه، ادامه داد: یکشنبه گستره فعالیت سامانه در شرق سواحل دریای خزر، دامنه‌های جنوبی البرز در شرق تهران و سمنان، شمال شرق و شرق کشور و شمال سیستان و بلوچستان و کرمان است و در شرق خراسان رضوی و غرب خراسان شمالی رگبار و رعد و برق و وزش باد شدید موقتی رخ می‌دهد.
ضیاییان همچنین این را هم گفت که دوشنبه این موج در منطقه خراسان، شرق یزد، شمال سیستان و بلوچستان و ارتفاعات کرمان سبب افزایش ابر، رگبار و رعد و برق و وزش باد شدید و کاهش نسبی دما خواهد شد و در مناطقی از خراسان رضوی و خراسان جنوبی بارش شدت خواهد داشت.
وی افزود: سه‌شنبه این سامانه در خراسان رضوی سبب رگبار و رعد و برق و وزش باد شدید می‌شود و بعد از ظهر از شمال شرق کشور خارج خواهد شد و در نوار غربی کشور نیز جوی پایدار همراه با افزایش نسبی دما انتظار می‌رود.
به گفته ضیاییان، جمعه در مرکز، شرق و جنوب شرق وزش باد شدید موقت و در مناطق مستعد، خیزش گرد و خاک انتظار می‌رود و این شرایط شنبه، یکشنبه و دوشنبه در جنوب، شرق و شمال شرق کشور پیش بینی می‌شود.
رئیس مرکز ملی پیش‌بینی و مدیریت بحران مخاطرات وضع هوا با بیان اینکه طی روزهای شنبه و یکشنبه در ارتفاعات البرز مرکزی بارش برف و در دامنه‌های جنوبی البرز و شمال شرق کشور روند کاهشی نسبی دما و در برخی مناطق رویداد تگرگ انتظار می‌رود، این خبر را هم داد که یکشنبه و دوشنبه تنگه هرمز و شرق خلیج فارس مواج و متلاطم خواهد بود.
رئیس مرکز ملی پیش‌بینی و مدیریت بحران مخاطرات وضع هوا درباره وضعیت جوی تهران طی دو روز آینده اظهارکرد: آسمان تهران فردا (۲۷ فروردین) نیمه ابری تا ابری، گاهی رگبار و رعد وبرق و به همراه وزش باد شدید با حداقل دمای ۱۵ و حداکثر دمای ۲۳ درجه سانتیگراد و طی ‌روز یکشنبه ( ۲۸ فروردین) نیمه ابری تا ابری، در بعضی ساعت‌ها بارش باران و رگبار و رعد و برق و گاهی وزش باد شدید و به تدریج کاهش ابر با حداقل دمای ۱۲ و حداکثر دمای ۲۰ درجه سانتیگراد پیش‌بینی می‌شود.
ضیاییان در پایان گفت: طی امروز (۲۶ فروردین) اهواز و بندر عباس با دمای ۳۸ درجه سانتیگراد گرم‌ترین و اردبیل و ارومیه با دمای صفر درجه سانتیگراد سردترین و طی فردا ( ۲۷ فروردین) بندر عباس با دمای ۳۸ درجه سانتیگراد گرم‌ترین و اردبیل با ۱_ درجه سانتیگراد سردترین مراکز استان‌ کشور هستند.                           ",https://www.asriran.com/003VGE
835153,۱۴۰۱/۰۱/۲۶,بین الملل,۱۵۰ زخمی و ۴۰۰ بازداشتی در حمله پلیس اسراییل به نمازگزاران مسجدالاقصی(+ عکس و فیلم),ده‌ها فلسطینی در یورش بامداد امروز نظامیان اسرائیل به صحن‌های مسجدالاقصی زخمی شدند.,"مقامات رژیم صهیونیستی از شامگاه امروز جمعه به بهانه اعیاد یهودی کرانه باختری و گذرگاه‌های نوار غزه را به مدت ۳۲ ساعت می‌بندد.
به گزارش ایسنا، به نقل از شبکه خبری روسیا الیوم، ارتش رژیم صهیونیستی در بیانیه‌ای اعلام کرد که کرانه باختری و گذرگاه‌های نوار غزه به دلیل عید فصح یهودیان از شامگاه امروز(جمعه) به مدت ۳۲ ساعت بسته می‌شود. فردا(شنبه)‌ نیز گذرگاه الجلمه و ام الریحان برای ورود فلسطینی‌های داخل به جنین بازگشایی می‌شود.
براساس این تصمیم نمازگزاران فلسطینی ساکن کرانه باختری امروز می‌توانند برای نماز جمعه به مسجد الاقصی بروند. مردان ما بین ۴۰ تا ۵۰ سال نیز باید مجوز ورود داشته باشند.
همچنین صبح امروز درگیری‌های شدیدی در داخل مسجد الاقصی بعد از یورش نیروهای اسرائیلی رخ داد. این نیروها به سمت نمازگزاران بمب آتش‌زا پرتاب کردند که به زخمی شدن تعدادی از آن‌ها منجر شد.
هلال احمر فلسطین اعلام کرد که تا این لحظه ۵۹ زخمی را از داخل مسجد الاقصی به بیمارستان‌های قدس منتقل کرده است.
فخری ابودیاب، از فعالان فلسطینی اعلام کرد که تعداد زیادی از نیروهای اسرائیلی به مسجد الاقصی یورش بردند و به سمت نمازگزاران بمب صوتی و آتش‌زا و گلوله پلاستیکی پرتاب کردند.
تعداد زیادی از فلسطینی‌های کرانه باختری و اراضی اشغالی ۴۸ برای خواندن نماز جمعه به مسجد الاقصی رفتند.
هزاران فلسطینی سحرگاه امروز جمعه برای اقامه نماز در دومین جمعه ماه مبارک رمضان وارد مسجد الاقصی شدند.
واکنش‌هاهمچنین سازمان همکاری اسلامی یورش ده‌ها شهرک نشین تندرو به مسجد الاقصی با حمایت نیروهای اسرائیلی را محکوم کرد و آن را جریحه دار کردن احساسات امت اسلامی و نقض آشکار قطعنامه‌های بین المللی دانست.
حسین ابراهیم طه، دبیرکل سازمان همکاری اسلامی رژیم صهیونیستی را مسئول تبعات ادامه عملیات قتل ملت فلسطین و نقض‌ مقدسات دانست.
وی از جامعه بین المللی به ویژه شورای امنیت خواست برای پایان دادن به این نقض‌ها و ملزم کردن اسرائیل به احترام به حرمت اماکن مقدس و حقوق سیاسی و دینی ملت فلسطین وارد عمل شوند.
همزمان دبیرکل سازمان ملل خواهان تحقیقات جامع در این باره شد.
الازهر نیز در بیانیه‌ای رخدادهای مسجدالاقصی را نگران کننده خواند و محکوم کرد.
  

    کد ویدیو  دانلود    فیلم اصلی          
افزایش شمار شهدا
وزارت بهداشت فلسطین نیز اعلام کرد یک فلسطینی که پنجشنبه در شهرک کفردان در جنین زخمی شده بود بامداد امروز در اثر شدت جراحات وارده به شهادت رسید.
با شهادت این فلسطینی شمار فلسطینی‌هایی که از چهارشنبه در کرانه باختری به شهادت رسیدند به هفت تن رسید.
به دنبال این حوادث گروه‌های فلسطینی در غزه بسیج عمومی اعلام کردند.
                                

  

    کد ویدیو  دانلود    فیلم اصلی          
                           ",https://www.asriran.com/003VGD
835152,۱۴۰۱/۰۱/۲۶,اقتصادی,کاهش قیمت گوجه فرنگی و سیب زمینی/ بخشی از محصولات صادر می‌شود,رئیس اتحادیه بارفروشان اضافه کرد:چون صادرات کار کشاورز نیست به همین جهت به آنها بسته بندی و بار چینی و اقدامات لازم برای صادرات را آموزش دادیم.,رئیس اتحادیه بارفروشان گفت: با کمک و همراهی کشاورزان و کامیون‌داران قیمت سیب زمینی و گوجه فرنگی کاهش یافت.مصطفی دارایی نژاد در گفت‌وگو با ایسنا، در پاسخ به اینکه آیا قیمت برخی صیفی جات مانند گوجه فرنگی و سیب زمینی که هفته گذشته افزایش یافته بود کاهشی شد یا خیر؟ گفت: با کامیون‌داران مذاکره کردیم و ۱۰ درصد به کرایه آنها اضافه و مشکلات مرتفع شد. با کشاورزان نیز در مورد قیمت گوجه فرنگی صحبت کردیم. قرار شد که کشاورزان ۵۰ درصد محصولاتشان را داخل کشور عرضه و ۵۰ درصد را صادر کنند.وی ادامه داد: در حال حاضر میوه و صیفی جات ما به کشورهای عراق، افغانستان، روسیه، عمان و قطر صادرات می‌شود. این محصولات را از مرز پاوه، مریوان، بانه و قصرشیرین صادر می‌کنیم. چون محصولات لب مرز قیمتش بالاتر از داخل بود کشاورزان راغب بودند بارشان را صادر کنند. البته حق آنها هم بود چون سال گذشته ضرر بسیاری کردند. به همین جهت به آنها پیشنهاد دادیم که نصف محصولات در داخل عرضه شود و برای صادرات نصف دیگر به آنها کمک خواهیم کرد.رئیس اتحادیه بارفروشان اضافه کرد:چون صادرات کار کشاورز نیست به همین جهت به آنها بسته بندی و بار چینی و اقدامات لازم برای صادرات را آموزش دادیم.وی در پایان گفت:خوشبختانه کامیون‌داران و کشاورزان همراه شدند و همه در کنار هم برای رفع مشکلات قرار گرفتیم. همین همراهی باعث شد که در گوجه فرنگی و سیب زمینی در میدان مرکزی میوه و تره بار افت قیمت ۲۰۰۰ تا ۳۰۰۰ تومان داشته باشیم؛ به طوری که در روزهای گذشته در میدان مرکزی گوجه فرنگی از ۹۰۰۰ تا ۱۲ هزار تومان به صورت عمده فروش رفت و قیمت سیب زمینی کهنه ۶۰۰۰ تا ۷۵۰۰ تومان و سیب زمینی نو نیز ۹۰۰۰ تا ۱۱ هزار تومان شد.                           ,https://www.asriran.com/003VGC
835151,۱۴۰۱/۰۱/۲۶,بین الملل,۶۷ زخمی در حمله پلیس اسرائیل به مسجد الاقصی +فیلم,نظامیان اسراییل به نمازگزاران در مسجد الاقصی حمله کردند.,"کد ویدیو  دانلود    فیلم اصلی          
پلیس اسرائیل به سمت نمازگزاران و حاضران در مسجد الاقصی گاز اشک آور و گلوله های پلاستیکی شلیک کرد. در این حملات 67 نمازگزار زخمی شده اند.
به گزارش صداوسیما، نیروهای نظامی اسرائیل شماری از نمازگزاران از جمله یک کودک فلسطینی را بازدشت کردند. آنها همچنین به زنان در صحن مسجد القصی حمله ور شدند و به آنها گلوله پلاستیکی شلیک کردند.حدود ۲۷ نفر از مجروحان به بیمارستان های قدس منتقل شده اند.                           ",https://www.asriran.com/003VGB
835150,۱۴۰۱/۰۱/۲۶,اجتماعی ,رها شدگی ۸ هزار معتادمتجاهر در تهران / گلایه پلیس از نبود ظرفیت مراکز نگهداری,سردار حسین رحیمی: ظرفیت هایی را خود پلیس و همچنین عزیزان در سپاه اضافه کردند که این مربوط به خود آنها بوده و دیگر دستگاه ها که دارای مسئولیت هم هستند، کاری نکرده اند.,"فرمانده انتظامی تهران بزرگ از نبود ظرفیت برای نگهداری از حدود ۸ هزار معتاد متجاهر در پایتخت گلایه کرد.
به گزارش ایسنا، معتادان متجاهر پدیده جدیدی در شهر تهران نیستند و سال‌هاست که حضور و تجمع آنان در برخی از نقاط، معابر و حتی محلات منجر به حواشی و البته طرح وعده‌های مختلفی در مورد آنان شده است. در این شرایط یکی از جدی‌ترین وعده‌هایی که در مورد معتادان متجاهر داده شد، وعده علیرضا زاکانی، شهردار تهران بود که از همان روزهای نخست حضور در ساختمان خیابان بهشت اعلام کرد که تمامی معتادان متجاهر شهر تهران را جمع آوری خواهد کرد. از جمله آخرین وعده‌های زاکانی در مورد معتادان متجاهر می‌توان به اظهارات وی در ۲۵ آذرماه سال ۱۴۰۰ و در جریان بازدیدش از یکی از مناطق شهر تهران اشاره کرد که وعده داد طی دو ماه آینده تمامی معتادان متجاهر شهر تهران را جمع آوری کند.
با گذشت نزدیک به چهارماه از وعده دو ماهه شهردار تهران، موضوع معتادان متجاهر و جمع آوری آنان را از فرمانده انتظامی تهران بزرگ پیگیری کردیم، سردار حسین رحیمی در گفت‌وگو با ایسنا، درباره اینکه آیا ظرفیت جدیدی برای نگهداری از معتادان متجاهر در تهران ایجاد شده یا خیر گفت: در تهران حدود ۲۲ هزار معتاد متجاهر دارد و متاسفانه تا به این لحظه ظرفیت جدیدی برای نگهداری از معتادان متجاهر ایجاد نشده است.
وی ادامه داد: البته ظرفیت هایی را خود پلیس و همچنین عزیزان در سپاه اضافه کردند که این مربوط به خود آنها بوده و دیگر دستگاه ها که دارای مسئولیت هم هستند، کاری نکرده اند.
فرمانده انتظامی تهران بزرگ درباره اینکه تهران به چه تعداد ظرفیت برای نگهداری از معتادان متجاهر نیاز دارد، نیز گفت: هنوز حدود ۷ تا ۸ هزار معتاد متجاهر رها شده در شهر تهران داریم که جایی برایشان نیست. این‌ها هنوز در سطح شهر تهران هستند که ما امیدواریم و پیگیر هم هستیم که ظرفیت‌هایی برای نگهداری و بازپروری آنان ایجاد شود.                           ",https://www.asriran.com/003VGA
835149,۱۴۰۱/۰۱/۲۶,فرهنگی/هنری,رئیسی: کارگروه مشترک بررسی مشکلات هنرمندان تشکیل شود,رئیسی گفت: هنر می‌تواند بهترین و پیچیده‌ترین مفاهیم عالی را به نسل‌ها و عصرها منتقل کند و با هنر می‌توان در بسیاری از موضوعات به فهم مشترک رسید.,"کارگروه مشترک بررسی مشکلات هنرمندان تشکیل شود/ضرورت واگذاری اقتصاد هنر به بخش خصوصی رئیس جمهور با اشاره به ضرورت حمایت از هنرمندان به ویژه پیشکسوتان، گفت: هنرمندان با انبوه مشکلات مغفول مانده‌ای مواجه هستند که برای غلبه بر آنها لازم است کارگروه مشترکی بین وزارت فرهنگ و ارشاد اسلامی و فعالان عرصه هنر تشکیل شود.
به گزارش ایسنا، آیت‌الله دکتر سیدابراهیم رئیسی عصر پنجشنبه در نشست صمیمی با جمعی از هنرمندان کشورمان، آثار غنی هنری در سراسر کشور را نشانگر تمدن بزرگ ایرانی- اسلامی دانست و اظهار داشت: این آثار هنری تمدن‌ساز، جلوه‌هایی از خلاقیت، نوآوری و اندیشه مردان و زنانی است که در طول تاریخ در این سرزمین زیسته‌اند و امروز وظیفه داریم آنها را به بهترین شکل به نسل‌های آینده معرفی کنیم.
رئیسی گفت: هنر می‌تواند بهترین و پیچیده‌ترین مفاهیم عالی را به نسل‌ها و عصرها منتقل کند و با هنر می‌توان در بسیاری از موضوعات به فهم مشترک رسید.
رئیس جمهور با گرامیداشت یاد بزرگان عرصه هنر از جمله شهید آوینی و سایر کسانی که دغدغه ارتقای هنر در این سرزمین را داشته‌اند، به موضوع عدالت در عرصه هنر اشاره کرد و اظهار داشت: عدالت بعد از توحید گسترده‌ترین مفهومی است که تمام شئون زندگی انسان را دربرمی‌گیرد و جلوه عمومی عدالت آن است که هر چیز در جای خود قرار بگیرد.
آقای رئیسی حمایت عادلانه در حوزه هنر را حائز اهمیت دانست و اظهار داشت: تخصیص اعتبارات، ظرفیت‌ها و امکانات به بخش هنر باید متناسب با اهمیت این عرصه باشد.
رئیسی ضرورت توجه به امورات پیشکسوتان عرصه هنر را مورد تاکید قرار داد و گفت: پیشکسوتان چراغ راه هستند و همواره باید مورد حمایت قرار بگیرند، در عین حال لازم است به جوانان هم میدان داده شود تا در کنار پیشکسوتان روند رشد و بالندگی را سپری کنند.
آیت‌الله رئیسی با استقبال از پیشنهاد یکی از هنرمندان سینما در خصوص احداث سالن‌های چندمنظوره فرهنگی در کنار مجتمع‌های مسکونی در دست احداث گفت: فضاهای فرهنگی متناسب با توسعه فضاهای مسکونی باید در دستور کار باشد و دولت از چنین ایده‌هایی حمایت می‌کند.
رئیس جمهور با قدردانی از فعالیت‌های فرهنگستان هنر از مسئولین این فرهنگستان خواست دغدغه‌ها و مشکلات هنرمندان را مورد واکاوی قرار داده و پیشنهادات راهگشایی در این زمینه ارائه دهند تا دولت آن را در مراکز تصمیم‌سازی مورد توجه قرار دهد.
 رئیسی در ادامه به پیشنهاد یکی از هنرمندان در خصوص ثبت جهانی خط نستعلیق اشاره کرد و ضمن استقبال از این پیشنهاد، به مسئولان مرتبط دستور داد این موضوع را با جدیت پیگیری کنند.
آیت‌الله رئیسی دوران هشت سال دفاع مقدس و انقلاب اسلامی را دارای ظرفیت‌های عظیم هنری دانست و گفت: بی‌تردید هنوز در حوزه هنر آنچنان که شایسته این حرکت‌های عظیم است، حق مطلب ادا نشده و لازم است ابعاد مختلف این جریانات با زبان هنرمندانه تبیین و به جامعه عرضه شود.
رئیس جمهور در بخش دیگری از سخنان خود به رهنمودهای مقام معظم رهبری در حوزه جهاد تبیین اشاره کرد و گفت: امروز در عرصه جهاد تبیین همه به ویژه هنرمندان وظیفه بزرگی بر عهده دارند و می‌توان با جلوه‌های هنری، ایثار و رشادت‌های عظیم فرزندان این ملت را هنرمندانه برای نسل‌های آینده به تصویر کشید تا بدانند که برای عظمت این کشور چه ایثارگری‌ها و جانفشانی‌هایی انجام شده است.
رئیسی در ادامه پیشنهاد مطرح شده در خصوص توجه به اصل ۴۴ و تقویت بخش خصوصی در بخش هنر را مورد اشاره قرار داد و با تاکید بر اهتمام دولت بر این موضوع گفت: اعتقاد عمیق داریم که اقتصاد هنر باید به بخش خصوصی واگذار شود. دولت در این عرصه نقش هدایت، نظارت و حمایت را بر عهده دارد تا این موضوع به نتیجه مطلوب برسد.
آیت‌الله رئیسی با تاکید بر اینکه کاهش تولید در عرصه صدا و تصویر حتما باعث نگرانی است، گفت: تولیدات در بخش صدا و تصویر باید از لحاظ کمیت و کیفیت گسترده باشد چرا که این تولیدات مخاطبان زیادی حتی در کشورهای منطقه دارد.
وزیر فرهنگ و ارشاد اسلامی نیز در این دیدار با تاکید بر اهتمام دولت مردمی برای گره‌گشایی از حوزه فرهنگ و هنر و رفع مشکلات هنرمندان اظهار داشت: پس از روی کار آمدن دولت مردمی، شورای عالی سینما مجدداً برگزار شد. شورای هنر ذیل شورای عالی انقلاب فرهنگی فعال شده است و در بودجه گشایش‌های خوبی برای تقویت و حمایت از حوزه فرهنگ و هنر ایجاد شده است.
اسماعیلی افزود: با دستور رئیس جمهور ستاد هماهنگی فرهنگی- اجتماعی که در ۴۳ سال گذشته سابقه نداشته است، فعال و مقرر شده آیین‌نامه‌های آن تدوین و در جلسه دولت مورد بررسی و تصمیم‌گیری قرار بگیرد و مصمم هستیم عقب‌ماندگی‌های دهه‌های گذشته در عرصه فرهنگ و هنر کشور را با همکاری هنرمندان جبران کنیم.
در این نشست حمید نوربخش مدیرعامل خانه موسیقی ایران، منوچهر شاهسواری مدیرعامل خانه سینما، جواد شمقدری تهیه کننده و کارگردان، دکتر فرهت عضو فرهنگستان هنر و رئیس بخش موسیقی آن، دژاکام کارگردان و پیشکسوت سینما، مسعود ده نمکی کارگردان و تهیه کننده، سید ضیاء هاشمی تهیه کننده، مرتضی شعبانی مستندساز، جواد بختیاری از حوزه هنرهای تجسمی و انسیه شاه حسینی کارکردان سینما در سخنان صمیمی با گلایه از بی توجهی های گذشته به عرصه سینما و هنر، دغدغه‌ها، مشکلات و پیشنهادات خود را در حوزه رفع مشکلات هنر و هنرمندان مطرح کردند.
حمایت از موسیقی سنتی و موسیقی نواحی، توجه به حقوق مؤلف، برنامه‌ریزی برای تقویت احساس تعلق خاطر به پدیده‌های ملی و دینی، ترسیم نقشه راه در حوزه فرهنگ و هنر، استفاده از ظرفیت هنرمندان پیشکسوت، توجه به آثار آهنگسازان ایرانی و حفظ و نگهداری آن، حمایت از تئاتر و هنرمندان این حوزه، توزیع عادلانه منابع بین همه فعالان فرهنگ و هنر، احداث سالن‌های نمایش در کنار مجتمع‌های مسکونی، فرهنگسازی در خصوص سرگرمی، توجه به بیمه و مسکن هنرمندان و تلاش برای ثبت جهانی خط نستعلیق از جمله مهم‌ترین محورهای مطرح شده توسط هنرمندان و فعالان این عرصه بود.
نوچهر شاهسواری، جواد شمقدری، محمدعلی باشه اهنگر، غلامرضا موسوی، سیدجمال ساداتیان، سیدضیاء هاشمی، مسعود نقاش زاده، محمود رضوی مجد، مسعود ده نمکی، جهانبخش سلطانی،احمدرضا معتمدی، انسیه شاه حسینی، محسن علی اکبری، محمدرضا شریفی نیا ، علی سرتیپی، سیداحمد میرعلایی، مهدی صباغزاده، هادی مقدم دوست، فرهاد قائمیان، مجید اسماعیلی، جمال شورجه، دانش اقباشاوی، سیدجواد هاشمی، حبیب والی نژاد، سعید سهیلی و ده‌ها سینماگر دیگر، از جمله حاضران این برنامه بودند.
همچنین، مهدی عظیمی میرابادی، محمدرضا شرف الدین، قدرت الله صلح میرزایی، وحید موسائیان، محمدرضا عرب، حبیب الله بهمنی، علی قائم مقامی، هادی مقدم دوست، یوسف منصوری، احمدرضا معتمدی، جمال شورجه، جعفر دهقان، جهانگیر الماسی، علی اکبر ثقفی، محمود گبرلو، لادن طاهری، انسیه شاه حسینی، محسن علی اکبری، محمدرضا ورزی، محمدقاصد اشرفی، علی سرتیپی، محمدرضا شفاه، محمدحسین نیرومند، سعید الهی، سیاوش حقیقی، محمدرضا شفیعی، حسین نمازی، ابراهیم اصغری، سیدسعید سیدزاده، شفیع آقامحمدیان، محمدرضا شریفی نیا، مهدی سجاد چی، مرتض شعبانی، هوشنگ توکلی، لیلا زارع، محمد احمدی، احمد امینی، عبدالرضا منجزی، کاظم دانشی، سینا مهراد، ساعد سهیلی، دانش اقباشاوی، مسعود اطیابی، محسن شایانفر، رسول توکلی، اسفندیار شهیدی، جواد افشار، مجتبی امینی،حمیدرضا مدقق، و بسیاری از فیلمسازان و سینماگران دیگر از جمله چهره های سینمایی این برنامه بودند.
همچنین، لوریس چکناواریان، مصطفی راغب، حمید هیراد، گرشا رضایی، مهدی یغمایی، خشایار اعتمادی، نادر مشایخی، محمد سریر، حمید نوربخش، قاسم افشار، امیر شریفی، امیرعباس ستایشگر، اردوان جعفریان، هادی آزرم، شاهین فرهت، آذر هاشمی، فریدون شهبازیان، محمد اطیابی از حوزه موسیقی و امیر دژاکام، محمدرضا قاسمی، احمد جولایی، محمود فرهنگ، اسماعیل خلج، حسین پارسایی، شهرام کرمی، از حوزه تئاتر از دیگر حاضران این برنامه بودند.                           ",https://www.asriran.com/003VG9
835148,۱۴۰۱/۰۱/۲۶,بین الملل,"سازمان ملل: آتش بس یمن همچنان ""شکننده"" است",گروندبرگ افزود که اکنون بیش از هر زمان دیگر به کمک‌های جامعه بین الملل برای رسیدن به صلح فراگیر و پایان جنگ در یمن نیاز داریم.,"میانجی سازمان ملل در جنگ یمن در گزارشی خطاب به شورای امنیت سازمان ملل گفت که با آغاز اجرای آتش بس از شدت خشونت ها و کشتار غیر نظامیان در یمن تا حد زیادی کاسته شده اما این اتش بس همچنان موقتی و شکننده است.
به گزارش ایسنا، به نقل از آناتولی، هانس گروندبرگ، نماینده ویژه دبیرکل سازمان ملل در امور یمن گفت که گزارش قابل ملاحظه‌ای درباره حملات هوایی در یمن یا حملات برون مرزی در این مدت وجود ندارد.
وی تأکید کرد که هفته‌های آتی به مثابه آزمونی برای اثبات تعهد طرف‌های درگیر به آتش بس است.
گروندبرگ افزود که اکنون بیش از هر زمان دیگر به کمک‌های جامعه بین الملل برای رسیدن به صلح فراگیر و پایان جنگ در یمن نیاز داریم.
این مقام سازمان ملل همچنین از پیشرفت در مذاکرات مبادله اسرا بین دو طرف درگیر یمن خبر داد و خواستار تسریع در این توافقات شد.
گروندبرگ عنوان داشت که آتش بس در یمن هنوز شکننده و موقت است و باید به صورت جمعی برای تضمین جلوگیری از فروپاشی آن تلاش کرد.
سفر نماینده سازمان ملل به صنعا که اولین سفر وی به این شهر از زمان انتصاب در سمتش بود روز چهارشنبه پایان یافت.                           ",https://www.asriran.com/003VG8
835147,۱۴۰۱/۰۱/۲۶,فرهنگی/هنری,سوال جالب مهران غفوریان و پاسخ جالب‌تر حامد آهنگی در جوکر (فیلم),مهران غفوریان و حامد آهنگی از شرکت کنندگان در مرحله اخیر برنامه جوکر بودند.,کد ویدیو  دانلود    فیلم اصلی                                     ,https://www.asriran.com/003VG7
835146,۱۴۰۱/۰۱/۲۶,اجتماعی ,امروز؛ آخرین مهلت برای ثبت نام آزمون متقاضیان اخذ پروانه وکالت,متقاضیان حائز شرایط لازم است به منظور ثبت نام و شرکت در این آزمون به سایت www.azmoon.org مراجعه نمایند.,"ثبت نام آزمون متقاضیان اخذ پروانه وکالت امروز جمعه ۲۶ فروردین ماه پایان می‌یابد.
به گزارش ایسنا، مرکز سنجش،پذیرش و فارغ التحصیلی دانشگاه آزاد اسلامی اعلام کرد که ثبت نام آزمون متقاضیان اخذ پروانه وکالت اردیبهشت ۱۴۰۱ مرکز وکلا ،کارشناسان رسمی و مشاوران قوه قضائیه که از شنبه ۲۰ فروردین ماه آغاز شده بود،تا آخر وقت امروز جمعه ۲۶ فروردین ماه ادامه خواهد داشت.
متقاضیان حائز شرایط لازم است به منظور ثبت نام و شرکت در این آزمون به سایتwww.azmoon.org مراجعه نمایند.
داوطلبان لازم است قبل از اقدام به خرید کارت اعتباری ثبت نام، دفترچه راهنمای شرکت در آزمون را از سایت فوق دریافت و پس از مطالعه دقیق آن و در صورت احراز شرایط ثبت نام،نسبت به خرید کارت اعتباری و ثبت نام در آزمون اقدام نمایند.
آزمون متقاضیان اخذ پروانه وکالت در روز جمعه ۲۳ اردیبهشت ماه به طور همزمان در تهران و ۵۰ حوزه امتحانی در سطح کشور برگزار خواهد شد.                           ",https://www.asriran.com/003VG6
835145,۱۴۰۱/۰۱/۲۶,بین الملل,آمادگی بایدن برای سفر به ‌اوکراین,این اولین باری نیست که بایدن نسبت به انجام این سفر ابراز علاقه می کند، اما میزان جدیت او هنوز مشخص نیست.,"جو بایدن، رئیس جمهور آمریکا آمادگی خود را برای سفر به کی‌یف، پایتخت اوکراین اعلام کرد.
به گزارش ایسنا، به نقل از آرتی، بایدن روز پنجشنبه در پایگاه هوایی ""اندروز"" در مریلند در پاسخ به سوال خبرنگاری که پرسید ""آیا دولت آمریکا قصد دارد یک مقام عالی رتبه به اوکراین بفرستد یا خیر""، گفت: ""بله، ما اکنون درحال تصمیم‌گیری در این باره هستیم.""
بایدن در پاسخ به سوالی دیگر در مورد جایگاه این مقام، با سوال متقابل خطاب به خبرنگار گفت: ""شما آماده‌ای برای رفتن؟"" خبرنگار هم در پاسخ به این سوال از خود بایدن، پرسید: ""شما آماده‌ای؟"" بایدن نیز گفت:"" بله"".
این اولین باری نیست که بایدن نسبت به انجام این سفر ابراز علاقه می کند، اما میزان جدیت او هنوز مشخص نیست.
پیشتر کارن ژان-پیر، معاون سخنگوی کاخ سفید گفت که در حال حاضر هیچ برنامه‌ای برای سفر جو بایدن به اوکراین وجود ندارد.                           ",https://www.asriran.com/003VG5
835144,۱۴۰۱/۰۱/۲۶,ورزشی,دومین شکست سپاهان با طعم اشتباه و اخراج,تیم فوتبال سپاهان در سومین دیدار دور گروهی لیگ قهرمانان آسیا مقابل نماینده عربستان شکست خورد تا دومین باخت خود را تجربه کند.,"دیدار تیم های فوتبال التعاون عربستان و سپاهان ایران در چارچوب هفته سوم مرحله گروهی لیگ قهرمانان بامداد جمعه در ورزشگاه ملک عبدالله برگزار شد.
به گزارش ایرنا در نهایت نماینده عربستان موفق شد سپاهان را با نتیجه سه بر صفر از پیش رو بردارد.
نیمه اول
شاگردان محرم نویدکیا که در بازی قبلی خود مقابل الدحیل شکست خورده بودند، در این دیدار برای بدست آوردن سه امتیاز پا به میدان گذاشتند اما اشتباه گولسیانی و زمین خوردن او در دقیقه ۱۰ باعث شد تا عزت الله پورقاز مجبور به خطا کردن روی حریف شود. خطای او باعث شد تا داور این بازی این مدافع را به صورت مستقیم از زمین بازی اخراج کند. بدین ترتیب کار برای طلایی پوشان سخت و فشار تیم حریف نیز بیشتر شد.
دومین شکست سپاهان با طعم اشتباه و اخراج
در ادامه و در دقیقه ٣٧ این بار نوبت رشید مظاهری دروازه بان سپاهان بود که اشتباه کند. در این صحنه شانس با سپاهان یار بود و مهاجم حریف نتوانست از این اشتباه، گل بسازد. در دقیقه ۳۹ بار دیگر التعاون تا آستانه گلزنی پیش رفت اما محمد نژاد مهدی توپ را از روی خط برگرداند.
در دقیقه ۴۳ حملات التعاون جواب داد و واف الصبحی با ضربه سر موفق شد در یک شرایط مشکوک به آفساید و روی ارسال ایستگاهی گلزنی کند تا نیمه اول با نتیجه یک بر صفر به سود نماینده عربستان به پایان برسد.
نیمه دوم
در شروع نیمه دوم و در دقیقه ۴۷ زی لوئیس موفق شد بار دیگر دروازه سپاهان را باز کند تا کار نماینده ایران برای بازگشت به بازی سخت و سخت تر شود.
سپاهان با دریافت گل دوم حملات خود را بیشتر کرد اما تلاش آن ها برای بازگرداندن نتیجه کارساز نبود تا اینکه التعاون بار دیگر در دقیقه ۷۷ توسط البکر به گل رسید تا نتیجه بازی سه بر صفر شود. در نهایت بازی با همین نتیجه به پایان رسید تا دومین شکست سپاهان نیز رقم بخورد.
ترکیب سپاهان
رشید مظاهری، گئورگی ولسیانی، عزت‌الله پورقاز، دانیال اسماعیلی‌فر، امید نورافکن، سروش رفیعی، محمد کریمی، فرشاد احمدزاده، محمدرضا حسینی، سجاد شهباززاده، شهریار مغانلو.
ترکیب التعاون:
معتز البقعاوی، یزید البکر، نواف الصبحی، کریستین لویینداما، سعد بالعبید، طارق عبدالله، آلوارو مدران، فیصل المطیری، فهد الرشیدی، زی لوئس، حسن العمری.
سپاهان با این شکست سه امتیازی ماند و در رده سوم قرار گرفت. التعاون نیز با این پیروزی ۶ امتیازی شد و توانست خود را به صدر جدول برساند.
در دیگر گروه D تیم فوتبال الدحیل قطر موفق شد با نتیجه سه بر دو پاختاکور ازبکستان را شکست داده و با ۶ امتیاز در رده دوم قرار بگیرد.
دیدار بعدی سپاهان در دور برگشت روز سه شنبه ۳۰ فروردین مقابل التعاون خواهد بود.                           ",https://www.asriran.com/003VG4
835143,۱۴۰۱/۰۱/۲۶,سیاسی,«بانیان وضع موجود»؛ کد رمز رییسی علیه روحانی سوخت و تعبیری دیگر به کار می‌رود؟,آیا اصطلاحا این کد رمز، سوخته و باید به دنبال تعبیر دیگری برای معرفی دولت قبل به عنوان مسبب مشکلات باشد یا دولت قبل را اساساً رها کند و نشانی جای دیگر را بدهد مثل دست های پشت پرده؟,"عصر ایران؛ مهرداد خدیر- تنها یک روز پس از آن که ابراهیم رییسی بار دیگر از «بانیان وضع موجود» انتقاد کرد و باز گفت «بانیان وضع موجود نباید در عرصه‌های مدیریتی باشند»، حسن روحانی رییس جمهوری پیشین و مردان مؤثر او – اسحاق جهانگیری معاون اول و محمد جواد ظریف وزیر خارجه در دولت قبل - میهمان ویژۀ مقام معظم رهبری در نشست کارگزاران ارشد نظام بودند.
   حسن روحانی در حال حاضر تنها عضو مجلس خبرگان رهبری است ولی در صف اول نشست. در همان صفی که ابراهیم رییسی نشسته بود و برای اولین بار و احتمالا به خاطر تغییر چیدمان ناشی از شیوع کرونا رییس جمهوری، رییس قوه قضاییه، رییس مجلس و دبیر مجمع در دو سوی رهبری ننشستند و در صف اول دیده شدند. جهانگیری و ظریف هم در حالی در جمع کارگزاران ارشد نظام حاضر شدند که دیگر سمتی ندارند.
   مراد آقای رییسی اما از «بانیان وضع موجود» قاعدتا باید این سه باشد نه مهدی کروبی و میرحسین موسوی که در حصرند یا محمود احمدی‌نژاد و سید محمد خاتمی دو رییس جمهوری پیشین. دربارۀ اولی گفته شد اساسا دعوت نشده بود هر چند که بدنۀ اصلی دولت آقای رییسی وزیران احمدی‌نژادند.
  مهم تر از این دعوت اما سخنان رهبری بود که گفتند: «منظومه قدرت جمهوری اسلامی و دستاوردهای گوناگون آن در بخش‌های مختلف، ایران را به الگویی جذاب برای ملت ها تبدیل کرده است و ناامید کردن مردم و القای حسّ بن‌بست، جفا به مردم و انقلاب است»
در جای دیگر هم تصریح کردند: «نشانه‌های موفقیت وجود دارد و یک نمونه آن تاب‌آوری اقتصاد کشور در برابر تحریم‌های بی‌سابقه است» و نیز « این که آمریکایی‌های مغرور صریحاً اعتراف می‌کنند که فشار حداکثری علیه ایران شکست خفت بار خورده، موضوع بسیار مهمی است که نباید فراموش شود.»
آن «تاب‌آوری و شکست فشار حداکثری» طبعا مربوط و معطوف به سال های 96 تا 99 است که دونالد ترامپ از برجام خارج شد و در ایران حسن روحانی بر سر کار بود و دو کار کرد: اول این که مجموعۀ نظام را قانع کرد یک سال دست نگه دارند و عکس‌العمل نشان ندهند و پس از آن گام هایی برای افزایش غنی سازی به منظور هشدار به غرب برداشته شد و دوم تأمین مایحتاج ضروری در شرایط بسیار اضطراری که خطر ونزوئلایی شدن اقتصاد ایران در پیش بود با راهکارهایی چون اختصاص ارز 4200 تومانی که حالا که زمزمۀ حذف آن درگرفته مشخص شده به رغم رانت‌زایی تا چه حد مؤثر بوده است.

  این تصمیمات اگر هم چندان حس نشد چون تحریم‌ها طبقۀ متوسط را عملا له کرده و همه درگیر معیشت شده‌ایم اما برای بقای نظام سیاسی بیش از مردم و احساس عمومی مؤثر بوده و هر که خرده بگیرد منتفعان بقا و استمرار باید شاکر باشند؛ منتها هیچ‌گاه این امر مورد اشارۀ ابراهیم رییسی قرار نگرفته و یگانه تعبیر اختصاصی او جدای تکرار ادبیات رسمی و کلیشه‌ها همین تعبیر «بانیان وضع موجود» است. شاید به خاطر جبران این که ادبیات اختصاصی نداشت.
  خود نیز پیش تر نوشته بودم سید ابراهیم رییسی فاقد گفتمان اختصاصی و ادبیات خاص خود است و به همین خاطر قادر به ایجاد هیجان نیست و رسانه ها نمی‌توانند از سخنان او تیتر قابل توجهی استخراج کنند.
  این در حالی است که اسلاف او اگر مرحوم رجایی را مستثنا کنیم همه اهل سخن‌وری بودند و با ادبیات خاص خود شناخته می شدند. سرآمد آنان بی‌تردید شخص آیت‌الله خامنه‌ای است که قبل از مسؤولیت خطیر جایگاه عالی رهبری جمهوری اسلامی نیز اصطلاحاتی چون استکبار جهانی را وارد ادبیات سیاسی و حتی جایگزین امپریالیسم کرده بود.
  ابوالحسن بنی‌صدر چنان اهل سخن بود که منتقدان به طعنه او را «بنی‌حرف» لقب داده بودند. آیت‌الله خامنه‌ای و هاشمی رفسنجانی با خطبه‌های نماز جمعۀ تهران شناخته شدند که اقتضای آن ادبیات سیاسی است.   سید محمد خاتمی هیچ‌گاه مانند پدر خود خطبۀ نماز جمعه نخواند اما واژگان تازه و ادبیات مدارا و آشتی را وارد فرهنگ سیاسی کرد و پس از او نوبت به محمود احمدی‌نژاد رسید که اگر چه در دانشگاه علم و صنعت تدریس می کرد اما میانه‌ای با نخبگان و طبقۀ الیت نداشت و با ادعای مبارزه با اشرافی‌گری با آنان هم سر ستیز داشت اما در حرف کم نمی‌آورد و با توده به آسانی ارتباط برقرار می‌کرد و قادر بود جماعت را به وجد و هیجان آورد و البته منحصر به کلمات هم نبود و نفت بالای 100 دلار و پول پاشی در سفرهای استانی هم در این امر یاری گر او بود.
  حسن روحانی هم اهل خطابه بود تا جایی که گاه فراموش می‌کرد رییس جمهوری است و به خطیبان مجالس  شبیه‌تر می شد منتها در حالت نشسته و سنتی متفاوت با خاتمی ایستاده با ادبیات مدرن؛ اما کیست که بتواند طعنه‌های گزندۀ او را فراموش کند که آخرین آنها در مناظره های انتخابات سرد 1400 بود که ادعای نامزدها در توجه به اینترنت را به سخره گرفت و گفت: «چقدر خوب شده این پهنای باند؟! » یعنی شما که مخالف بودید.
   با توضیحات بالا بعید است که آقای رییسی همچنان بر طبل نفی «بانیان وضع موجود» بکوبد ضمن این که دولت روحانی در سال‌های آخر از فضای 94 تا 96 کاملا دور و کاملا خودی و مطیع شده بود تا جایی که برخی معاونین وزرا هم با هماهنگی نصب شدند و صدای حامیان و مؤتلفان درآمد.
   وزیر بهداشت او را وزیر بهداشت دولت رییسی بیش از دیگران ستوده و وزیر راه او حالا رییس سازمان انرژی اتمی است و معاون اول و وزیر خارجه او هم که میهمان رهبری در همین نشست بودند و وزیران دیگر نیز بعید است از دایرۀ نظام بیرون افتاده باشند.
  با این وصف چنانچه آقای رییسی باز بر کنار گذاشتن بانیان وضع موجود از مناصب تأکید کند جای این پرسش هست که اگر منظور شخص حسن روحانی است چرا به مدیران میانی تسری می‌دهد و اگر نیست و همه را می‌گوید این دیگر نسبتی با ستایش رهبری از مقاومت در برابر فشار حداکثری ندارد.
  رییس جمهوری در تازه‌ترین سخنان البته باز هم به گذشته نقبی زد و این بار ساختن 300 هزار مسکن در سال به جای یک میلیون مسکن در سال را متوجه آنان دانست.
  در این که مسکن به کالای لوکس صاحبان سرمایه بدل شده تردیدی نیست ولی فراموش نکرده‌ایم در دولت اصلاحات که با وام و رهن می‌شد مالک مسکن و با اقساط اتومبیل‌دار شد باز می‌گفتند توسعه اقتصادی چه شد و چرا به فکر توسعه سیاسی هستید؟
  این گفتار مطلقا در صدد دفاع از عملکرد دولت دوم روحانی نیست بلکه بر آن است تصریح کند بانیان وضع موجود را نمی‌توان به یک دوره فروکاست یا اگر بدون درآمد‌های نفتی، توانستند آب و نانی تأمین کنند یقه‌شان را گرفت و گفت پس ساخت مسکن چه شد چرا که عبدالناصر همتی توضیح داده کل درآمد نفتی در یک سال به زیر 10 میلیارد دلار رسیده بود و می‌توان قیاس کرد با حالا که تنها در یک قلم قرار است 7 میلیارد دلار بلوکه شدۀ کرۀ جنوبی آزاد شود. اگرچه دوست دارند گشایش‌های احتمالی را به حساب مالیات و نگاه به داخل و عضویت در پیمان شانگهای بگذارند نه دارایی‌های آزاد شده.
  وضع موجود اگر خوب است همه مؤثر بوده‌اند و اگر بد است همه مقصر با کم و زیاد و تقلیل آن به دولت قبل با تکریم سران آن دولت در دیدار اخیر سازگار نیست.
  با این اوصاف بعید نیست آقای رییسی تعبیر «بانیان وضع موجود» را اصلاح کند و اعلام «دست‌های پشت پرده در  گرانی‌ها» را می‌توان برساختۀ جدید دانست هر چند این یکی به مذاق خود اصول‌گرایان هم خوش ننشسته و اصطلاحا ""نگرفته است"".
کوتاه این که چون رییس جمهوری در ضیافت های افظار و در دیدارهای بعد از افول کرونا مدام باید صحبت کند سه گزینه دارد:
   اول این که عین ادبیات رسمی را تکرار کند که موجب تلقی تنزل جایگاه او می‌شود و این که ابتکار و حتی اختیار ندارد و به سود او نیست و در حد یک کارگزار تنزل پیدا می کند حال آن که مطابق اصل 113 عالی‌ترین مقام رسمی پس از مقام رهبری است.
  دوم این که ادبیات خاص خود را که با چند تعبیر و به زحمت ایجاد کرده به کار برد و مشخصا بر انتقاد از «بانیان وضع موجود» اصرار ورزد و کاسه کوزه‌ها را بر سر دولت روحانی بشکند. این روش اولا با سیاست رهبری که در سخنان اخیر آشکارتر بود نمی خواند. ثانیا روحانی را به واکنش وامی‌دارد و ثالثا تجربه نشان داده در نگاه مردمان عادی این تفکیک وجود ندارد و متوجه کلیت نظام می‌دانند. اشتباهی که در دی 96 هم برخی مرتکب شدند و روزنامه جمهوری اسلامی هشدار داد از شعار ""مرگ بر روحانی"" ذوق نکنید و دیدیم که ناگهان اعتراضات شکل دیگری گرفت و پیکان آن تنها متوجه دولت نماند و عیش اصول‌گرایان ملول از انتخابات بهار 96 در زمستان همان سال نپایید و منَغّص شد.
  سوم این که تعبیر‌های دیگری به کار برد. عجالتا سراغ مسکن رفته و با ادبیاتی که بیشتر مناسب جایگاه قبلی – ریاست قوۀ قضاییه – است با لحن تند گفت: «باید پاسخ‌گو باشند.» حال آن که مردم از مسؤول کنونی پاسخ می‌خواهند و پاسخ خواهی از مسؤول قبلی تنها در محکمه میسر است. مرحوم شریعتی می‌گفت: ""خدایا تو چگونه زیستن را به من بیاموز. چگونه مردن را خود خواهم آموخت."" حالا اگر  یک حرکت در سیاست خارجی و توافق به کاهش نرخ ارز و افزایش درآمدهای نفت و گاز بینجامد و مردم هم منتفع و امیدوار شوند خود مردم بلدند چگونه خانه و اتومبیل جدید بخرند و طعنه زدن به قبلی‌‌ها  با کلمات رمز «بانیان وضع موجود» افاقه نمی‌کند و اگر هم وضع موجود بد است مردم، بانیان را متنوع‌تر از کدهای آقای رییسی می‌دانند.                           ",https://www.asriran.com/003VG3
835142,۱۴۰۱/۰۱/۲۶,فرهنگی/هنری,فیلم تلخ و فرهنگ روشنفکری,از «گاو» تا «ابد و یک روز»، نمایش تلخی و سیاهی سکوی پرتاب فیلمسازان جوان و تازه‌کار سینمای ایران بوده است. فیلم تلخ برآمده از فرهنگ و سنت روشنفکری است.,"عصر ایران؛ جمشید گیل- در خبرها آمده بود که رضا کیانیان – باریگر سرشناس سینمای ایران - گفته است: «در سینمای روشنفکری ما اکثرا فیلم تلخ ساخته می‌شود که به تماشاگر اعلام کنند قطعا شکست می‌خوریم. چه دوران رونق باشد چه رکود، چه قبل از انقلاب و چه بعد از انقلاب، اکثر فیلم‌های سینمای روشنفکری ما تلخ است.»   اینکه چرا روشنفکری در ایران گره خورده به تلخی و اندوه، سؤالی اساسی است. در نمایشنامۀ ""از پشت شیشه‌ها""، اثر اکبر رادی، بامداد، روشنفکری تنها و منزوی است که نمی‌تواند از زندگی لذت ببرد. نه با کسی رفت‌و‌آمدی دارد، نه به درخواست‌های همسرش مریم برای رفتن به گردش و سفر پاسخ مثبت می‌دهد و نه نگاه توأم با احترامی به معدود آدم‌هایی دارد که گاهی آن‌ها را می‌بیند.   آقا و خانم، دو شخصیت دیگر این نمایشنامه هستند که گاهی به دیدن بامداد و مریم می‌آیند. زن و مرد موفقی که اهل کار و سفر و معاشرت و ترقیات اجتماعی‌اند. بامداد در آقا و خانم به دیدۀ تحقیر می‌نگرد. سبک زندگی‌شان، شخصیت برون‌گرا و معاشرتی‌شان، تلاش‌شان برای موفقیت، لذت بردن‌شان از زندگی، و خلاصه همه‌ چیزشان به چشم بامداد حقیر می‌آید.   در واقع بامداد زندگی نمی‌کند بلکه زندگی را از پشت شیشه‌ها تماشا می‌کند و علی‌رغم تمایل مریم به شاد زیستن و لذت بردن از زندگی، بامداد می‌کوشد که آلودۀ زندگی نشود. او تنهایی و تلخ‌کامی و اندوه را به ""حقارتِ زندگی‌کردن"" ترجیح می‌دهد.  در کنج عزلت مدام سیگار می‌کشد و زندگی‌اش را صرف نوشتن یک کتاب می‌کند.   قلم‌ و کتابی که مایۀ جدایی بامداد از ""زندگی"" شده است، در واقع نماد دانایی بی‌ارتباط به واقعیت است. بامداد با دانایی‌ و آگاهی‌اش نمی‌تواند واقعیت جهان خارج را تغییر دهد و دنیای بهتری بسازد. هم از این رو نمی‌تواند شاد و سرزنده و فعال باشد. منفعل در گوشه‌ای، فقط می‌تواند به دیدۀ تحقیر در کسانی نظر کند که با فعالیتشان دنیای زشت و پلشتی ساخته‌اند.   با این حال، بامداد فقط از نادرستی‌های جهان انسانی ناراضی نیست؛ او زندگی را ذاتا آمیخته به حماقت و حقارت می‌داند و حتی‌المقدور تن به زندگی نمی‌دهد.   حکایت بامداد، حکایت بسیاری از روشنفکران است و چنین روشنفکری‌یی تقریبا در اکثر نمایشنامه‌های رادی وجود دارد. در واقع این فقط سینمای روشنفکری ایران نیست که عمیقا آمیخته به تلخی است. ادبیات و شعر روشنفکرانه هم در ایران مثل قهوۀ تلخی است که مشتری‌های خاص خودش را دارد و باب طبع همگان نیست.
  تلخی غلیظ شعر شاملو، فضای سیاه نمایشنامه‌های ساعدی، رنج چشم‌گیری در که رمان ""جای خالی سلوچ"" اثر محمود دولت‌آبادی موج می‌زند، انتقادهای شدید و غلیظ صادق هدایت از فکر و فرهنگ و زیست‌جهان ایرانیان، و انبوه نوشته‌هایی از این دست در شعر و ادب روشنفکری ایران، گویای این است که روشنفکری اساساً تلخ‌مزاج و اندوهناک بوده است.   شاعری می‌گفت ""از اندوهم مثل مادر مراقبت می‌کنم."" چرا کسی باید از اندوهش مراقبت کند؟ احتمالا چون این اندوه در شکل‌گیری هویت او نقش مهمی دارد. اگر این اندوه را از او بگیریم، او یکی می‌شود مثل دیگران.   بنابراین اگرچه روشنفکری با جهل و بی‌عدالتی ستیزه دارد و روشنفکران در این درگیری تلخ‌کام و اندوهناک می‌شوند، چراکه معمولا دستشان هم در برابر جاهلان و ظالمان چندان گشوده نیست، اما از جایی به بعد چیزی به نام ""فرهنگ روشنفکری"" شکل می‌گیرد که تلخ‌کامی و اندوهناکی جزو ارکان آن است.   پیدایش چنین فرهنگی، به سر بر آوردن شبه روشنفکرانی منجر می‌شود که نه چیز زیادی می‌دانند، نه آن‌چنان با جهل و بی‌عدالتی در ستیزه‌اند، اما با این حال تلخ‌کام و اندوه‌ناک‌اند. در واقع چنین روشنفکرانی میراث‌بر چهره‌های برجستۀ روشنفکری‌اند، ولی از آن میراث عمدتا همین تلخ‌کامی و اندوه‌ناکی و افسردگی و ""نه"" گفتن به زندگی نصیب‌شان شده است.   اگر روشنفکران راستین در اثر ""دانایی"" از ""زندگی"" بازمی‌مانند، مقلدان آن‌ها از زندگی دست می‌کشند تا دانا به نظر آیند! چراکه چیزی به نام فرهنگ روشنفکری پدید آمده و بسیاری بی‌آنکه حقیقتا روشنفکر باشند، از این فرهنگ تاثیر می‌پذیرند.  این تاثیرپذیری به بازتولید تلخی و اندوه در اتمسفر فرهنگی جامعه منتهی می‌شود و هم از این رو هر کسی که چهار تا کتاب خوانده و مثلا دانشجو یا روزنامه‌نگار یا بازیگر تئاتر و سینما شده یا هنرجویی تازه‌کار در عرصۀ فیلم‌سازی یا داستان‌نویسی است، معمولا ضروری می‌داند که آدمی افسرده و دل‌مرده باشد تا عمیق و متفاوت به نظر آید.   فیلم تلخ هم در بسیاری از موارد در چنین فضای فرهنگی‌‌یی ساخته می‌شود. وقتی تلخی مایۀ اعتبار باشد، چرا فیلم‌ساز جوان فیلم تلخ نسازد؟ او جوان و جویای نام است و می‌داند اگر تلخ باشد و تلخ بسازد، سری در میان سرها درمی‌آورد.  داریوش مهرجویی زمانی که فیلم گاو را ساخت، سی ساله بود. او قبل از گاو، فیلم الماس 33 را ساخته بود و کسی برای اثرش تره هم خرد نکرده بود. البته الماس 33 فیلم اول او بود و فیلم خوبی هم نبود. گاو قطعا فیلم خوبی بود ولی فضای تلخ و سیاه فیلم هم بی‌تردید در موفقیت چشمگیرش در فضای روشنفکری جامعۀ ایران نقش بسزایی داشت.   از گاو تا ابد و یک روز، نمایش تلخی و سیاهی سکوی پرتاب فیلمسازان جوان و تازه‌کار سینمای ایران بوده است. فیلم تلخ برآمده از فرهنگ و سنت روشنفکری است و بعید است به این سادگی‌ دست از سر سینمای ایران بردارد. به ویژه اینکه شرایط اجتماعی ایران هم آب در آسیاب تلخ‌اندیشی روشنفکران می‌ریزد.    اگر جامعه‌ای‌ به آیندۀ خودش امیدوار باشد، هیچ فیلم تلخی نمی‌تواند شکست محتوم را به مردم القا کند. به رغم همۀ نقدهایی که به فرهنگ روشنفکری و فرهنگ سیاسی و عمومی ایرانیان وارد است، بدبختانه وضعیت اجتماعی ایران هم چه قبل از انقلاب چه امروز، در حکم بستری بوده برای ساخته‌ شدن و سر بر آوردن فیلم‌های تلخ با وعدۀ شکست محتوم. انگار که حرف روشنفکر ایرانی هنوز همان حرف اخوان است: نادری پیدا نخواهد شد امید!/ کاشکی اسکندری پیدا شود.                           ",https://www.asriran.com/003VG2
835141,۱۴۰۱/۰۱/۲۶,سیاسی,تاکید مخبر بر استفاده از ظرفیت شرکت های دانش بنیان برای کاهش مصرف برق,,"معاون اول رییس جمهور از مرکز ملی راهبری شبکه برق ایران(دیسپاچینگ) بازدید کرد و از نزدیک در جریان نحوه کنترل و مدیریت شبکه برق کشور قرار گرفت.
دکتر محمد مخبر با حضور در وزارت نیرو، ضمن اطلاع از میزان تولید، مصرف و صادرات برق کشور، از تلاش ها و اقدامات شبانه‌روزی کارکنان و دست اندرکاران صنعت برق کشور قدردانی کرد.
معاون اول رییس جمهور با حضور در نشستی با حضور معاونین و مدیران ارشد وزارت نیرو، تامین آب و برق را از مهمترین و اساسی ترین خدمات برای مردم برشمرد و افزود: تمامی ابعاد زندگی مردم با آب و برق درگیر است و هیچ ساحتی از زندگی مردم نیست که متأثر از این خدمات نباشد.
دکتر مخبر با تأکید بر اینکه دولت برای تحقق اهداف وزارت نیرو تمامی حمایت ها و پشتیبانی های لازم را از این دستگاه اجرایی انجام خواهد داد، اظهار امیدواری کرد مجموعه وزارت نیرو بتواند فصل تابستان پیش رو را نیز به خوبی مدیریت کند تا شاهد خاموشی نباشیم.
معاون اول رییس جمهور گفت: وزارت نیرو دستگاهی خوشنام در جامعه است که امیدوارم بتواند با توسعه خدمات این جایگاه را استمرار و ارتقا بخشد.
دکتر مخبر با اشاره به نامگذاری سال جدید از سوی مقام معظم رهبری تحت عنوان «تولید؛ دانش بنیان، اشتغال آفرینی» اظهار داشت: وزارت نیرو می تواند به منظور جامه عمل پوشاندن به شعار سال جدید ضمن هماهنگی با وزارت صمت و کارخانه های تولید لوازم برقی، فراخوانی را جهت همکاری و مشارکت شرکت های دانش بنیان منتشر کند تا با استفاده از دانش و ظرفیت شرکت های دانش بنیان گامی مهم در کاهش مصرف و جبران کمبود برق برداشته شود.
وی ادامه داد: همچنین وزارت نیرو می‌تواند با وزارت جهاد کشاورزی در زمینه تغییر الگوی کشت همکاری مناسبی داشته باشد.
دکتر مخبر از وزیر نیرو خواست یک بسته پیشنهادی جامع برای رفع مسائل و توسعه خدمات صنعت آب و برق کشور با برنامه زمان بندی و اعتبار مشخص تدوین و آن را به جلسه هیئت وزیران ارائه دهد تا با تصویب این بسته پیشنهادی، مسایل و موانع پیش روی صنعت آب و برق مرتفع شود.
معاون اول رییس جمهور در ادامه به موضوع انتقال آب از دریا نیز اشاره و خاطرنشان کرد: ایران کشوری است که در شمال و جنوب آن دریا واقع شده ولی در مرکز از مسئله خشکی رنج می برد، وزارت نیرو با پیگیری برنامه های انتقال آب از دریا می تواند یک یادگاری ارزشمند در این دوره از خود برجای بگذارد.
دکتر مخبر افزود: اقتصاد دریامحور نیز یکی از زمینه های اشتغال آفرین و پردرآمد است که اگر به خوبی به آن پرداخته شود می تواند به اداره کشور از محل درآمدهای اقتصاد دریامحور کمک کند.
معاون اول رییس جمهور با اشاره به وجود آب های ژرف در اعماق زمین، افزود: این یک موهبت الهی است که در مناطق خشک و کویری کشورمان معمولاً آب ژرف وجود دارد و بسیار خوب است که در این خصوص توجه کافی صورت بگیرد.
در این جلسه وزیر نیرو نیز گزارشی از اقدامات انجام شده و برنامه های در دست اجرا ارائه کرد و گفت: در صنعت برق از شبکه گسترده ای در کشور برخوردار هستیم که از نظر پوشش در سطح جهان بی نظیر است و جمعیت شهرها را به صورت صد در صد و جمعیت روستاها را تا بیش از ۹۹ درصد تحت پوشش قرار داده است.
وی افزود: ظرفیت نیروگاه های کشور از هفت هزار مگاوات در زمان آغاز انقلاب اسلامی به بیش از ۸۵ هزار مگاوات رسیده و امروز نه تنها در احداث نیروگاه خودکفا شده ایم بلکه ظرفیت های فراوانی برای صادرات داریم به گونه ای که سهم صنعت آب و برق بیش از ۵۰ درصد صادرات خدمات فنی مهندسی کشور را شامل می شود.
در ادامه این جلسه معاونین و مدیران ارشد وزارت نیرو گزارش هایی را در حوزه فعالیت خود ارائه کردند و به تشریح برخی چالش ها و پیشنهادات برای توسعه صنعت آب و برق کشور پرداختند.                           ",https://www.asriran.com/003VG1
835140,۱۴۰۱/۰۱/۲۶,بین الملل,بن سلمان وارد فاز دستگیری شد!,«عبد العزیز بن مداوی الجابر» دومین قاضی است که بازداشت شد. وی مسئول اعدام دسته جمعی ۸۱ نفر در ماه گذشته است. این اعدام شامل شمار زیادی از شیعیان در عربستان بود و باعث شد که انتقادهای بسیاری از ریاض صورت بگیرد.,"فارس : به دستور محمد بن سلمان، ولیعد عربستان سعودی ۹ قاضی در این کشور بازداشت شدند.اخبار دریافتی از عربستان سعودی حاکی از آن است که محمد بن سلمان، ولیعهد این کشور برای صدور دستوری در مورد بازداشت شدگان سابق یا جدید آماده می‌شود؛ چرا که مجددا وارد فاز دستگیری شده است.
روزنامه رأی الیوم گزارش داد، بن سلمان در دور جدید بازداشتها ۹ قاضی را روز دوشنبه هفته جاری دستگیر کرده که بیشتر آنها از قضات شناخته شده سعودی هستند. این افراد، رسماً به دستور سلطنتی منصوب شده‌ بودند.
به گزارش رأی الیوم، این اقدامات نشان می‌دهد که بن سلمان یا به سمت اقدامات تنبیهی بیشتر حرکت کرده است یا اینکه قصد دارد با آزادی زندانیان پیشین، چهره مخدوش خود را ترمیم کند. سرآغاز این اقدام، آزادی «لجین الهذلول» و پس از آن «رائف بدوی» وبلاگ‌نویس لیبرال بود. هر چند که این دو نفر حق سفر ندارند و همچنان تحت نظارت شدید قرار دارند.
بنا بر این گزارش، حسابهای کاربری سعودی که اخبار بازداشتها در این کشور را منتشر می‌کنند، بازداشت این قضات را منتشر کردند. نکته جالب توجه اینکه، این افراد در محل کارشان بازداشت شدند و قصد بر آن بوده است که این اقدام رسانه‌ای شود.
رأی الیوم در ادامه نوشت، این قضات به اتهام «خیانت بزرگ» بازداشت شدند؛ اتهامی که بر اساس قانون سعودی، افراد به موجب آن، محکوم به اعدام می‌شوند. البته مسئولان سعودی هنوز، علت بازداشت این قضات را اعلام نکرده‌اند؛ همان طور که در گذشته نیز، چنین بازداشتهایی علنی نمی‌شد.
به گزارش این روزنامه، در میان قضاتی که بازداشت شده‌اند، سه نفر از دادگاه بدوی تخصصی (تروریسم)، سه نفر از دادگاه تخصصی استیناف و سه نفر از دادگاه عالی- بالاترین دادگاه عربستان سعودی- هستند. مسئله قابل توجه دیگر اینکه، این افراد، به بن سلمان وابسته بودند و وفاداری آنان به وی نیز محرز بود.
برخی از ناظران معتقدند که بازداشت این قضات، مقدمه ای برای آزادی زندانیان خواهد بود؛ زیرا این افراد علت صدور حکمهای مربوط به تروریسم و ​​خیانت بوده‌اند. البته گروه‌های حقوق بشری معتقدند که بازداشت این افراد، خودسرانه بوده و معلول مواضع انتقادی یا علیه بن سلمان بوده است.
اکنون این سوال مطرح می‌شود که آیا بن سلمان به ترمیم چهره مخدوش خود در آمریکا و غرب می‌اندیشد؟؛ به ویژه اینکه یکی از قضات بازداشت شده، «خالد اللحیدان» است. این فرد، الهذلول را به اتهام تروریستی بازداشت کرده بود. جو بایدن رئیس جمهورآمریکا نیز با ذکر نام الهذلول، خواستار آزادی وی شده بود.
بنا بر این گزارش، «عبد العزیز بن مداوی الجابر» دومین قاضی است که بازداشت شد. وی مسئول اعدام دسته جمعی ۸۱ نفر در ماه گذشته است. این اعدام شامل شمار زیادی از شیعیان در عربستان بود و باعث شد که انتقادهای بسیاری از ریاض صورت بگیرد.
رأی الیوم در پایان تأکید کرد، بن سلمان، اللحیدان و الجابر را به همراه سایر قضات دستگیر کرد تا آنها را به خاطر حکمهایی که صادر کرده‌اند، مجازات کند. البته صدور این حکمها با چراغ سبز او بوده است، ولی با بازداشت این افراد، وجهه خود را به عنوان یک مصلح، بهبود خواهد بخشید. همان گونه که درباره قتل جمال خاشقچی نیز بن سلمان ادعا کرد که بدون اطلاع یا رضایت وی صورت گرفته بود. در روزهای آتی باید منتظر بازداشتهای بیشتر باشیم؛ زیرا وی قصد دارد تاج و تخت خود را تثبیت کند.                           ",https://www.asriran.com/003VG0
835028,۱۴۰۱/۰۱/۲۶,اقتصادی,آغاز تولید سوزوکی گراند ویتارای 33 میلیون تومانی,بد نیست بدانید هم اکنون قیمت در موتور، در عقب و یک سپر سوزوکی گراند ویتارا، بیش از 35 میلیون تومان است!,"هم اکنون سوزوکی گراند ویتارای صفر کیلومتر مدل 1397 حدود یک میلیارد و 600 میلیون تومان خرید و فروش می شود. جالب است بدانید در فروردین 1386 که تولید این خودروی ژاپنی در ایران کلید خورد، قیمت آن را 33 میلیون تومان اعلام کردند.خبر 15 سال قبل عصر ایران را بخوانید:آغاز تولید گراند ویتارای 33 میلیونی‌« حدود چهار هزار دستگاه‌ خودرو گراند ويتارا در سال‌ جاري‌ توليد وبه‌ بازارعرضه‌ مي‌ شود. ‌قرار است‌ اين‌ خودرو در آينده‌ نه‌ چندان‌ دور به‌ بازار کشور هاي‌ آسياي‌ميانه‌ و کشور هاي‌ مشترک‌ المنافع صادر شود.‌
خط توليد خودرو گراند ويتارا با ظرفيت‌ توليد سالانه‌ ‌6‌ هزار دستگاه‌ امروز در کارخانه‌ ايران‌ خودرو خراسان‌ به‌ بهره‌ برداري‌ مي‌ رسد.

‌به گزارش واحد مرکزی خبر، ظرفيت‌ توليد اين‌ خودرو با توجه‌ به‌ نياز بازار تا ‌10‌ هزاردستگاه‌ در سال‌ قابل‌ افزايش‌ است.‌ ‌قيمت‌ پايه‌ اين‌ خودرو ‌33‌ ميليون‌ تومان‌ است‌ و کم‌ مصرف‌ ترين‌ خودرو دوديفرانسيل‌ در بازار خودرو ايران‌ است.‌ به‌ طوري‌ که‌ در هر ‌100‌ کيلومتر ‌7‌ وشش‌ دهم‌ ليتر مصرف‌ مي‌ کند‌. خودرو گراند ويتارا ازنظر زيست‌ محيطي‌ داراي‌ استاندارد يورو چهار است.‌
‌حدود چهار هزار دستگاه‌ خودرو گراند ويتارا در سال‌ جاري‌ توليد وبه‌ بازارعرضه‌ مي‌ شود.
‌قرار است‌ اين‌ خودرو در آينده‌ نه‌ چندان‌ دور به‌ بازار کشور هاي‌ آسياي‌ميانه‌ و کشور هاي‌ مشترک‌ المنافع صادر شود.‌ » بله! تنها در 15 سال، نه تنها ورود و تولید این خودرو و بقیه خودروهای روز دنیا در این کشور ممنوع شد، که قیمت سوزوکی 48 برابر شد (آن هم نه صفر سال که صفر 4 سال پیش) و البته آن وعده صادرات به آسیای میانه هم که در حد خبر ماند.بد نیست بدانید هم اکنون قیمت در موتور، در عقب و یک سپر سوزوکی گراند ویتارا، بیش از 35 میلیون تومان است!
راستی، پراید هم که شده 180 میلیون تومان؛ خدا قوت به همه مسؤولان این یک و نیم دهه!لینک خبر 15 سال قبل* این هم یک خبر قدیمی در عصر ایران که خواندنش را پیشنهاد می کنیم: انیشتین خطاب به احمدی نژاد: محمود جون بي خيال شو! (+عکس)_________________به لطف خدا و همراهی شما عزیران، 16 سال است که در کنار هم هستیم (از 1385) و هر از گاهی یکی از خبرهای این سال ها را از دل آرشیو بیرون می آوریم و باهم به گذشته ها می رویم.                           ",https://www.asriran.com/003VEC
835019,۱۴۰۱/۰۱/۲۶,محیط زیست,کمدی حیوانات (3): یه چی بگم بین خودمون بمونه!,,"اگر به حیوانات علاقه دارید، دیدن این گزارش تصویری هم پیشنهاد می شود: با خنگ‌ترین حیوانات دنیا آشنا بشید (+عکس) 
                           ",https://www.asriran.com/003VE3
835139,۱۴۰۱/۰۱/۲۶,ورزشی,قلعه‌نویی: ایرادم این است که با دلال نمی‌بندم / هرکسی بخواهد در این مملکت خدمت کند، او را می‌زنند,کی‌روش استنلی را با ۱۰۰ هزار دلار آوردیم. اما بازیکن ۵۰۰ هزار یورویی آوردند. اگر من هم بازیکن ۸۰۰ هزار یورویی می‌آوردم این رای را نمی‌دادند. هرکسی بخواهد در این مملکت خدمت کند، او را می‌زنند. نباید خدمت کنید. سالم کار کنید، می‌زنند,"سرمربی تیم فوتبال گل‌گهر می‌گوید اگر او سرمربی این تیم نبود، کمیته انضباطی درباره بازیکن گابنی رای دیگری صادر می‌کرد.
به گزارش ایسنا، امیر قلعه‌نویی پس از برتری تیمش برابر تیم ملی امید در دیداری دوستانه اظهار کرد: در گذشته بهترین معلم‌ها، معلم‌های کلاس اول بودند. تیم ملی امید برای پشتوانه سازی تیم ملی است اما در مملکت ما به آن توجه نمی‌شود. در گذشته هم همین بوده است. بارها مشکل خروج از کشور بازیکنان حل نشده است. ما از آقای سجادی توقع داریم که نگاه ورزشی و مدیریتی باشد.
امیدواریم حالا که آقای سجادی به عنوان اولین فرد از جامعه ورزش وزیر شده‌اند، ورزش در اختیار ورزشی‌ها باشد و بده بستان‌های سیاسی در ورزش نباشد. باید به تیم ملی امید هم توجه بشود. در کشورها عربی آنقدر که به تیم ملی امید خود توجه می‌کنند به تیم اصلی خود توجه نمی‌کنند.
وی افزود: زمانی من در قطر بازی می‌کردم و کل قطر دو هتل داشت که یکی از آنها هتل رامادان بود و دیگری هتل شرایتون بود که وضعیت بهتری داشت. در آن زمان تیم بزرگسالان به هتل رامادان می‌رفت و تیم امید در هتل شرایتون اردو می‌زد. این‌ها ۴۰ سال قبل جوانان جهان قهرمان شدند. چرا ۵ دهه است به المپیک نرفتیم؟ به خاطر مسائل مدیریتی و خیلی مسائل دیگر بوده است. ما از نظر نیروی انسانی بهترین هستیم.
او تاکید کرد: من اعتقاد دارم دولت باید وزارت ورزش را از جوانان جدا کند. حوزه جوانان را یک وزارت‌خانه یا سازمان کند چون با ورزش تداخل کاری پیش می‌آید.
قلعه‌نویی درباره اینکه آیا بازی بین‌الملی به تیم ملی امید کمک می‌کند یا خیر، گفت: این بازی‌ها خیلی به تیم ملی کمک می‌کند. اصلا قابل قیاس نیست. اگر با گل‌گهر، پرسپولیس و نساجی بازی کنید چه چیزی گیر این بازیکنان می‌آید؟ باید به خارج بروند چون فضا و محیط کمک می‌کند. الان ببینید یک بازیکن ۲۱ ساله قطری ۸۰ بازی بین‌المللی دارد. امروز آقای سجادی محبت کرده و دستور داده ما در آزادی بازی کنیم. ببینید چقدر فکر مدیریتی در این مملکت کوتاه است. اگر آقای سجادی از جنس ورزش نبود، بازی لغو می‌شد.
او در ادامه درباره اینکه آیا در صحبت‌ خصوصی‌اش با وزیر ورزش درباره مسائل بازیکن گابنی هم صحبت کرده است، گفت: نه درباره این موضوع صحبت نکردیم. ما در حدود ۳۰ امتیاز را در این موضوع از دست دادیم. بروید ببینید ما در گل زده و گل خورده چندم جدول هستیم. این کار را در هیچ جای دنیا انجام ندادند. ما هم کار اشتباهی نکردیم. انگار که شما یک خودرو بخرید و در دفترخانه استعلام‌های لازم را انجام بدهید و پول هم پرداخت کنید و در خیابان شما را بگیرند. مقصر کیست؟ آن کسی که استعلام را جواب داده است.
ایراد امیر قلعه‌نویی این است که با دلال نمی‌بندد. کی‌روش استنلی را با ۱۰۰ هزار دلار آوردیم. اما بازیکن ۵۰۰ هزار یورویی آوردند. اگر من هم بازیکن ۸۰۰ هزار یورویی می‌آوردم این رای را نمی‌دادند. هرکسی بخواهد در این مملکت خدمت کند، او را می‌زنند. نباید خدمت کنید. سالم کار کنید، می‌زنند. همین کی‌روش چند سال است که آقای گل است؟ من هم باید بازیکن ۶۰۰ هزار یوریی بیاورم و پولش را ندهم و باشگاه را محروم کند. این آدم‌ها باید در فوتبال باشند. بخواهید خدمت کنید همین بلا سرتان می‌آید. امسال جز سال‌های بد زندگی من بود. شاید اگر من نبودم اتفاقات دیگری رخ می‌دهد.
او درباره قرعه‌کشی جام‌جهانی هم گفت: باید از مجموعه تیم ملی تشکر کنیم. تیم ملی در شرایط بدی بود و خدا و اهل بیت کمک کردند و تلاش بازیکنان هم بود که توانستیم صعود کنیم. نگاها باید عوض شود. تیم ملی نیاز به بازی‌های بین‌المللی دارد. در جام‌جهانی هیچ قرعه‌ای آسان نیست اما این تیم قابلیت‌های زیادی دارد و ما امید داریم به مرحله بعد صعود کند. آقای اسکوچیچ زحمت کشیده و نتایج خوبی هم گرفته و مدیران باید درباره او تصمیم بگیرند.
او همچنین گفت: گروه ما حساسیت دارد اما ما باید این مسائل را از فوتبال دور کنیم. شعار فیفا چیست؟ باید نگاه فوتبالی داشته باشیم و ما نگاه دیگری داریم. باید با قدرت بازی کنیم و می‌توانیم نتایج خوبی بگیریم. فوتبال در ۳۰ متر است و فشرده است. همه تیم‌ها با این روش بازی می‌کنند. همین که بتوانیم با تیم‌های خوب دنیا بازی کنیم خوب است.                           ",https://www.asriran.com/003VFz
835138,۱۴۰۱/۰۱/۲۶,ورزشی,مهدوی‌کیا: به بازی‌های بین‌المللی نیاز داریم/ صلاح نبود به قطر برویم,وی افزود: با توجه به برنامه لیگ، سه روز قبل از بازی با قطر لیگ ما تمام می‌شود. باید اوایل خرداد بازیکنان را در اختیار داشته باشیم و قبل از بازی‌ها یک مسابقه بین‌المللی انجام بدهیم.,"سرمربی تیم ملی امید می‌گوید به بازیکنان جوان این تیم امید دارد.
به گزارش ایسنا، مهدی مهدوی‌کیا بعد از شکست دو بر صفر تیمش در دیداری دوستانه برابر گل‌گهر اظهار کرد: بازی خوبی را داشتیم. یک هفته تمرین کرده بودیم و به اهدافمان رسیدیم. به دنبال بازی خوب و سختی بودیم. گل‌گهر حریف خوبی برای ما بود. ما از بازیکنان خودمان راضی هستیم. یکی از مشکلات ما این است که بیشتر بازیکنان ما در تیم باشگاهی خود بازی نمی‌کنند و از شرایط مسابقه دور هستند و بازی تدارکاتی بین‌المللی نداشتیم.
وی افزود: با توجه به برنامه لیگ، سه روز قبل از بازی با قطر لیگ ما تمام می‌شود. باید اوایل خرداد بازیکنان را در اختیار داشته باشیم و قبل از بازی‌ها یک مسابقه بین‌المللی انجام بدهیم.
او درباره بازی تیمش در ورزشگاه آزادی هم گفت: آقای سجادی لطف کردند تا بازی در ورزشگاه آزادی برگزار شود.
وی درباره برنامه لیگ هم گفت: ما با مسئولان سازمان لیگ جلسه نداشتیم. الان لیگ تعطیل است و بعد فشرده برگزار می‌شود. امیدوارم باشگاه‌ها با ما همکاری کنند چون بیشتر بازیکنان در تیم‌هایشان از بازیکنان اصلی نیستند.
مهدوی‌کیا درباره بازی دوستانه بین‌المللی هم گفت: فعلا که خبری نیست و بزرگ‌ترین مشکل ما همین است. حتما قبل از اعزام به ازبکستان باید بازی بین‌المللی داشته باشیم. الان قطر حریف اصلی ما است و به صلاح نیست در این کشور اردو بزنیم. کار ما اگر سخت نبود، ۴۰ سال صعودمان طول نمی‌کشید. ما جوانان خوبی داریم و به بازیکنان امید دارم.                           ",https://www.asriran.com/003VFy
835137,۱۴۰۱/۰۱/۲۵,اجتماعی ,برنامه امتحانات نهایی مدارس (+برنامه) / از دانش آموزان کرونایی هم امتحان می گیرند,از دانش آموزان مبتلا یا مشکوک به بیماری کرونا و یا دارای بیماری زمینه‌ای در محلی مجزا (قرنطینه) که برای همین منظور در همان حوزه برگزاری امتحانات پیش بینی و تجهیز شده است، با حضور مراقبین، امتحان به عمل می‌آید .,"برنامه امتحانات نهایی پایه دوازدهم دوره دوم متوسطه روزانه، بزرگسالان، آموزش از راه دور و داوطلبان آزاد شاخه نظری در نوبت خردادماه سال تحصیلی 1401ـ1400 اعلام شد. 
به گزارش خبرگزاری فارس، مرکز سنجش و پایش کیفیت آموزشی وزارت آموزش و پرورش، برنامه امتحانات نهایی پایه دوازدهم دوره دوم متوسطه روزانه، بزرگسالان، آموزش از راه دور و داوطلبان آزاد شاخه نظری در نوبت خردادماه سال تحصیلی ۱۴۰۱ـ۱۴۰۰ و نکات قابل توجه در برگزاری امتحانات را ابلاغ کرد.

امتحانات نهایی در تمام مناطق با توجه به مراقبت‌های بهداشتی گندزدایی فضا و تجهیزات حوزه ها، تهویه هوای مناسب، پیش بینی و تدارک ماسک و مواد شوینده و ضد عفونی کننده و ...) و نظارت رئیس حوزه اجرا بر رعایت کامل آنها برگزار خواهد شد.
از دانش آموزان مبتلا یا مشکوک به بیماری کرونا و یا دارای بیماری زمینه‌ای در محلی مجزا (قرنطینه) که برای همین منظور در همان حوزه برگزاری امتحانات پیش بینی و تجهیز شده است، با حضور مراقبین، امتحان به عمل می‌آید .                           ",https://www.asriran.com/003VFx
835136,۱۴۰۱/۰۱/۲۵,ورزشی,وزیر ورزش: حمایت از اسکوچیچ / برخی شب‌ها از گرفتاری فدراسیون‌ها خوابم نمی‌برد,برخی فدراسیون ها در سال گذشته با مشکل مالی مواجه بودند و به سختی مبلغی را برای آنها تهیه کردیم، اما بلافاصله بلوکه کردند و برداشتند که اتفاق خوبی نبود.,"وزیر ورزش و جوانان گفت: وزارت ورزش برای رسیدن تیم ملی فوتبال امید به المپیک از هیچ کمکی دریغ نخواهد کرد.
 به گزارش خبرگزاری فارس، سید حمید سجادی در حاشیه بازی تیم ملی فوتبال امید مقابل گل گهر سیرجان در ورزشگاه آزادی اظهار داشت: روز گذشته با مهدوی کیا جلسه داشتیم و مفصل در مورد برنامه های تیم ملی امید و کارهایی که انجام شده و قرار است انجام شود، توضیح دادند و بسیار ارزشمند بود. ما هم به عنوان وزارت ورزش و جوانان یک سری وظایف حاکمیتی و حمایتی در قبال فدراسیون های ورزشی به خصوص فوتبال داریم. همه ما عاشقانه امیدواریم که تیم بعد از 48 سال به المپیک برود. در این راه هم از هیچ کمکی دریغ نخواهیم کرد.
 حمایت قاطع از اسکوچیچ
وی در مورد برنامه های تیم ملی بزرگسالان گفت: امروز در ورزشگاه با حمید استیلی در مورد برنامه‌های تیم ملی و بازی‌هایی که باید انجام دهند صحبت کردیم. اینها مطالبی است که باید مدون شود و در دستور کار قرار بگیرد و اجرایی شود. باید ببینیم چه خدمتی از دست ما بر می‌آید. در هر صورت وظیفه ما حمایت است. در مورد سرمربی تیم ملی صحت‌های زیادی می‌شود و باید قاطعانه از وی حمایت کنیم و او هم در خدمت تیم ملی است و ما هم کمک می‌کنیم.
* بسته شدن حساب فدراسیون‌ها اتفاق خوبی نبود
وزیر ورزش و جوانان در مورد بسته شدن حساب های فدراسیون به خاطر مشکل مالیاتی گفت: به من چیزی گزارش نداده‌اند، اما بحث مالیاتی فدراسیون ها موضوع مبتلابه است و از روزی که آمدم در این 7 ماه برخی فدراسیون‌ها گلایه مند هستند و ما هم تیم ویژه‌ای را از جمله معاون ورزش قهرمانی و مالی و اداری مامور کردیم که به مسائل مالیاتی فدراسیون ها ورود کنند و مشورت بدهند تا آنها از این شرایط زودتر خارج شوند.
برخی شب‌ها از گرفتاری فدراسیون‌ها خوابم نمی‌برد
وی ادامه داد: برخی فدراسیون ها در سال گذشته با مشکل مالی مواجه بودند و به سختی مبلغی را برای آنها تهیه کردیم، اما بلافاصله بلوکه کردند و برداشتند که اتفاق خوبی نبود.
اینها یک سری مسائل انضباطی مالی از سال‌های قبل است که مانده و گریبانگیر فدراسیون‌ها شده است. البته این بدهی‌ها مالیاتی علی الراس است و ما باید پیگیری کنیم. ما اصلا از این خبرها خوشحال نیستیم و انصافا برخی شب‌ها از گرفتاری فدراسیون‌ها خوابم نمی‌برد. مگر می‌شود یک فدراسیونی که باید برای مردم افتخار آفرینی کند، در مسائل یومیه خود بماند. ما واقف هستیم و تا آخر هم در کنار رئیس فدراسیون‌ها هستیم، اما چون حجم کارها بالا است به یک باره درست نمی‌شود. البته با حمایت‌های خاندوزی وزیر اقتصاد این مشکلات حل خواهد شد.
 همه ما به دنبال صعود تیم ملی از گروهش هستیم
سجادی عنوان کرد: مردم از ما می‌خواهند که از تیم ملی حمایت کنیم. ما دوست داریم که مردم به تیم ملی امیدوار باشیم. تیم ملی، تیم فوق العاده ای است و امیدواریم یک مرحله صعود کند و همه ما هم همین را می‌خواهیم.
وی در مورد گروه تیم ملی در جام جهانی و اینکه سیاسی شده است، گفت: خودتان گفتید دیگر سیاسی است.                           ",https://www.asriran.com/003VFw
835135,۱۴۰۱/۰۱/۲۵,بین الملل,پوتین به اروپا: شما نمی‌توانید گاز ما را رها کنید / به سمت شرق می رویم,روسیه در راستای تلاش برای متنوع کردن مشتری‌‌های محصولات گاز خود روابط نزدیک‌تری با آسیا و به ویژه چین پایه‌ریزی کرده است. چین در حال حاضر اصلی‌ترین مشتری محصولات انرژی در جهان است.,"رئیس‌جمهور روسیه خطاب به کشورهای اروپایی گفته که آنها قادر نخواهند بود وابستگی خود به محصولات انرژی روسیه را کاهش دهند، اما مسکو برنامه‌هایی برای انجام معاملات بیشتر با کشورهای شرق آسیا دارد. 
به گزارش خبرگزاری فارس، «ولادیمیر پوتین»، رئیس‌جمهور روسیه امروز پنجشنبه (۲۵فروردین/۱۴ فوریه) گفته مسکو با توجه به تلاش کشورهای اروپایی برای کاستن از وابستگی خود به گاز روسیه، مسیر صادرات این محصول را به سمت نیمکره شرقی جهان تغییر خواهد داد.
طبق گزارش خبرگزاری رویترز، ولادیمیر پوتین تأکید کرده کشورهای اروپایی قادر نخواهند بود به طور کامل وابستگی خودشان به گاز روسیه را قطع کنند.
روسیه در راستای تلاش برای متنوع کردن مشتری‌‌های محصولات گاز خود روابط نزدیک‌تری با آسیا و به ویژه چین پایه‌ریزی کرده است. چین در حال حاضر اصلی‌ترین مشتری محصولات انرژی در جهان است.
تحریم‌های غرب علیه روسیه به بهانه حمله نظامی این کشور به اوکراین بر صادرات محصولات انرژی توسط این کشور اثر گذاشته است. این تحریم‌ها تسویه مالی معاملات انرژی با روسیه را دشوار و پیچیده کرده است.
پوتین که در نشستی با حضور اعضای کابینه دولت روسیه حضور داشت گفت: «مسئله شگفت‌انگیز این است که شریکان ما در کشورهای غیردوست روسیه خودشان اذعان کرده‌اند که نمی‌توانند بدون منابع انرژی روسیه از جمله گاز ادامه دهند. در حال حاضر هیچ جایگزین معقول [برای گاز روسیه] در اروپا وجود ندارد.»
رئیس‌جمهور روسیه در بخش دیگری از اظهاراتش تصریح کرد که کشورهای اروپایی با قطع دریافت انرژی از روسیه باعث افزایش قیمت‌ها و ایجاد بی‌ثباتی در بازار شده‌اند.
رئیس‌جمهور روسیه خاطرنشان کرد لازم است مسکو زیرساخت‌های لازم را برای افزایش عرضه انرژی به کشورهای آسیایی ایجاد کند. روسیه در پایان سال ۲۰۱۹ بعد از چندین سال گفت‌وگوهای طاقت‌فرسا و موافقت با کاهش قیمت سوخت عرضه گاز به چین را آغاز کرد.
اظهارات پوتین در بحبوحه آخرین ممنوعیت واردات نفت روسیه توسط آمریکا، کانادا، انگلیس و استرالیا در واکنش به عملیات نظامی مسکو در اوکراین بیان شده است. ممنوعیت واردات انرژی روسیه، بخشی از تحریم‌های گسترده ضد این کشور است که با هدف قطع اقتصاد روسیه از تجارت و سیستم مالی جهان طراحی شده است.
پوتین بحران کنونی انرژی در اروپا را ناشی از امتناع کشورها از «همکاری عادی با روسیه و در نتیجه ضربه زدن به میلیون ها اروپایی» دانست. وی تاکید کرد: «البته ما نیز با مشکلاتی روبرو هستیم، اما این (مشکلات) فرصت‌های جدیدی برای ما ایجاد می‌کند.»                           ",https://www.asriran.com/003VFv
835133,۱۴۰۱/۰۱/۲۵,ورزشی,اتهام قتل عمد برای پزشکان مارادونا,مارادونا در نوامبر ۲۰۲۰ در یک مجتمع مسکونی خصوصی در شمال بوئنس آیرس در سن ۶۰ سالگی بر اثر حمله قلبی درگذشت. او چند هفته قبل از آن تحت عمل جراحی مغز قرار گرفته بود. به گفته محققان، اشتباهات بزرگی در مراقبت از مارادونا که به شدت بیمار بود، صورت گرفته بود.,"دادستانی عمومی آرژانتین اعلام کرد که علیه پزشکان و پرستاران معالج مارادونا اسطوره فوتبال آرژانتین اتهام ""قتل عمد"" وارد شده است.
به گزارش ایسنا و به نقل از تایمز، تقریبا یک سال و نیم پس از مرگ دیگو مارادونا، اسطوره فوتبال آرژانتین دادستانی علیه تیم پزشکی این بازیکن سابق اتهاماتی را مطرح کرده است. طبق شکایتی که روز چهارشنبه ارائه شد، مارادونا مورد بدرفتاری پزشکان و پرستاران قرار گرفت. هشت فرد در این پرونده به قتل عمد متهم هستند و اگر مجرم شناخته شوند با ۲۵ سال زندان مواجه خواهند شد.
در میان مظنونان، لئوپولدو لوکه، پزشک شخصی مارادونا، آگوستینا کوساچوف، روانپزشک او و همچنین یک روانشناس، یک پزشک دیگر، هماهنگ کننده پزشکی شرکت بیمه سلامت و سه پرستار هستند. همه افراد این اتهامات را رد کردند. اکنون دادستانی خواستار تشکیل جلسه اصلی شفاهی و علنی علیه متهمان شده است.
مارادونا در نوامبر ۲۰۲۰ در یک مجتمع مسکونی خصوصی در شمال بوئنس آیرس در سن ۶۰ سالگی بر اثر حمله قلبی درگذشت. او چند هفته قبل از آن تحت عمل جراحی مغز قرار گرفته بود. به گفته محققان، اشتباهات بزرگی در مراقبت از مارادونا که به شدت بیمار بود، صورت گرفته بود.                           ",https://www.asriran.com/003VFt
835132,۱۴۰۱/۰۱/۲۵,اجتماعی ,وزارت بهداشت درباره ۳ محموله واکسن در گمرک: ترخیص می‌شوند,گاهی محموله‌های عمومی تا یک هفته هم زمان می‌برند تا کارهای اداری‌شان طی شده و ترخیص شوند. سه محموله واکسن کرونا هم تازه امروز رسیده است.,"مدیرکل امور دارو و مواد تحت کنترل سازمان غذا و دارو درباره سه محموله واکسن کرونایی که به تازگی وارد گمرک شده‌اند، توضیح داد.
دکتر محمدرضا اینانلو در گفت‌وگو با ایسنا، درباره سه محموله واکسن کرونا که طبق اعلام مسئولان گمرک، اخیرا وارد گمرک فرودگاه امام خمینی (ره) شده‌اند و گفته شده به دلیل عدم درخواست و البته عدم مراجعه وزارت بهداشت، ترخیص نشده‌اند، گفت: این محموله‌های واکسن کرونا مشکلی ندارند و فرایند اداری آن‌ها باید طی شود.
وی افزود: گاهی محموله‌های عمومی تا یک هفته هم زمان می‌برند تا کارهای اداری‌شان طی شده و ترخیص شوند. سه محموله واکسن کرونا هم تازه امروز رسیده است.
وی گفت: بنابراین این محموله‌های واکسن کرونا مشکلی ندارند و ترخیص می‌شوند.                           ",https://www.asriran.com/003VFs
835131,۱۴۰۱/۰۱/۲۵,حوادث,2 کشته و 9 مجروح بر اثر تصادف خودروی حامل اتباع خارجی,رئیس اورژانس پیش بیمارستانی دانشگاه علوم پزشکی زاهدان بیان کرد: مصدومان پس از دریافت خدمات اولیه و حیاتی، برای دریافت خدمات تکمیلی با ۳ دستگاه آمبولانس به زاهدان منتقل شدند.,"رئیس اورژانس پیش بیمارستانی دانشگاه علوم پزشکی زاهدان گفت: بر اثر برخورد خودروی پراید حامل اتباع خارجی غیرمجاز با تریلر در کیلومتر ۴۰ محور زاهدان به خاش نه نفر زخمی و ۲ نفر کشته شدند.
فریبرز راشدی رئیس اورژانس پیش بیمارستانی دانشگاه علوم پزشکی زاهدان امروز در گفت‌وگو با فارس در زاهدان اظهار کرد: بر اثر برخورد خودروی پراید حامل اتباع خارجی غیرمجاز با تریلر در کیلومتر ۴۰ محور زاهدان به خاش نه نفر زخمی و ۲ نفر کشته شدند.
وی گفت: وقوع این حادثه در ساعت ۱۶:۰۷ امروز پنجشنبه ۲۵ فروردین ماه جاری به مرکز پیام ۱۱۵ اعلام شد.
رئیس اورژانس پیش بیمارستانی دانشگاه علوم پزشکی زاهدان بیان کرد: مصدومان پس از دریافت خدمات اولیه و حیاتی، برای دریافت خدمات تکمیلی با ۳ دستگاه آمبولانس به زاهدان منتقل شدند.                           ",https://www.asriran.com/003VFr
835130,۱۴۰۱/۰۱/۲۵,بین الملل,انگلیس دو الیگارش برجسته روس را تحریم کرد,بر اساس بیانیه‌ای که یک نسخه آن در تارنمای وزارت امورخارجه انگلیس منتشر شد «یوجین تننبام» و «دیوید داویدویچ» در فهرست‌ تحریم‌های این کشور قرار گرفته‌اند.,"وزارت امورخارجه انگلیس روز پنجشنبه دو الیگارش برجسته روس را تحریم کرد تا دارایی‌های آن‌ها که بالغ بر ۱۰ میلیارد پوند برآورد می‌شود، مسدود شود.
به گزارش ایرنا، بر اساس بیانیه‌ای که یک نسخه آن در تارنمای وزارت امورخارجه انگلیس منتشر شد «یوجین تننبام» و «دیوید داویدویچ» در فهرست‌ تحریم‌های این کشور قرار گرفته‌اند.
«لیز تراس» وزیر امورخارجه انگلیس در این باره گفت که این بزرگترین تحریم دارایی افراد در تاریخ انگلیس بشمار می‌رود.
وی افزود که این اقدام، همراه با سایر اقدامات صورت گرفته، منابع درآمدی کلیدی ماشین جنگی پوتین را کاهش می‌دهد. انگلیس تاکنون ۱۰۶ عنصر وابسته به رئیس جمهوری روسیه را تحریم کرده است.
تراس گفت: «ما ضامن ماشین جنگی پوتین را سفت کرده و حلقه نزدیکترین افراد به کرملین را هدف قرار داده‌ایم. تا زمانی که پوتین در اوکراین شکست نخورد، تحریم‌ها را ادامه خواهیم داد.»
بر اساس این گزارش، «یوجین تننبام» یکی از نزدیکترین همکاران تجاری «رومن آبراموویچ» میلیاردر روس بشمار می‌رود که در ۲۴ فوریه، بلافاصله پس از عملیات ویژه روسیه در اوکراین ریاست یک شرکت سرمایه‌گذاری وابسته به آبراموویچ (موسوم به اورینگتون) را برعهده گرفت.
دیوید داوودویچ نیز که توسط فوربس به عنوان ""دست راست آبراموویچ"" توصیف شده در مارس ۲۰۲۲ مدیریت این شرکت را از «یوجین تننبام» گرفت.
بر اساس بیانیه وزارت امورخارجه انگلیس ، تحریم‌های اعمال‌شده، پیامدهای عمیق و مخربی را برای توانایی اهداف جنگی پوتین دارد. تحلیل‌ها نشان می‌دهد که با مسدود شدن ۲۷۵ میلیارد پوند از دارایی‌های روسیه - ۶۰ درصد از ذخایر ارز خارجی روسیه، این کشور به سمت عمیق‌ترین رکود اقتصادی از زمان فروپاشی اتحاد جماهیر شوروی پیش می‌رود.
تاکنون بسیاری از کشورهای جهان با حمله نظامی روسیه به اوکراین، تحریم‌های گسترده‌ای در حوزه‌های مالی علیه مسکو وضع کرده‌اند و این تحریم‌ها را به تدریج به بخش انرژی روسیه گسترش می‌دهند.
""ولادیمیر پوتین"" رئیس جمهوری روسیه روز ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۵ اسفند نیز عملیاتی نظامی که آن را «عملیات ویژه» خواند، علیه اوکراین آغاز کرد و به این ترتیب روابط پرتنش مسکو- کی‌یف به رویارویی نظامی تغییر وضعیت داد. درگیری‌ها در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003VFq
835129,۱۴۰۱/۰۱/۲۵,بین الملل,بایدن: در حال تصمیم گیری برای اعزام نماینده‌ای به اوکراین هستیم,یک منبع آگاه روز چهارشنبه گفت که ممکن است لوید آستین وزیر دفاع یا آنتونی بلینکن وزیر امور خارجه امریکا به اوکراین سفر کنند اما بعید است که بایدن از این کشور دیدار کند.,"جو بایدن رئیس جمهوری آمریکا گفت که این کشور برای نشان دادن حمایت خود از اوکراین به زودی در خصوص اعزام نماینده ای به کی یف تصمیم گیری خواهد کرد.
به گزارش ایرنا؛ بایدن در حالی که برای سفر به کارولینای شمالی آماده می شد، به خبرنگاران گفت: ما به زودی این تصمیم را خواهیم گرفت.
یک منبع آگاه روز چهارشنبه گفت که ممکن است لوید آستین وزیر دفاع یا آنتونی بلینکن وزیر امور خارجه امریکا به اوکراین سفر کنند اما بعید است که بایدن از این کشور دیدار کند.                           ",https://www.asriran.com/003VFp
835128,۱۴۰۱/۰۱/۲۵,بین الملل,قانونگذار آمریکایی: برجام در صورت عدم ارجاع به کنگره باطل و بی‌اثر می‌شود,عضو جمهوری‌خواه مجلس نمایندگان آمریکا: «گزارش‌ها از وین این علامت را می‌دهند که توافق جدید ممکن است قریب‌‌الوقوع باشد و این توافق حتی ممکن است از توافق اولیه‌ای که آقای مالی مذاکره کرد هم بدتر باشد.,"یک عضو جمهوری‌خواه مجلس نمایندگان آمریکا با نگارش یادداشتی در نیوزویک مدعی شد چنانچه توافق احتمالی حاصل‌شده در مذاکرات وین به کنگره آمریکا ارجاع داده نشود «باطل و بی‌اثر» خواهد شد.
به گزارش فارس، «کلاودیا تنی»، عضو جمهوری‌خواه کمیته امور خارجی مجلس نمایندگان آمریکا گفته چنانچه دولت «جو بایدن»، توافق حاصل‌شده بر سر برجام را برای انجام بررسی‌های لازم به کنگره ارائه ندهد، این توافق «باطل و بی‌اثر» خواهد شد.
تنی در یادداشتی که امروز پنجشنبه در وب‌سایت مجله «نیوزویک» نوشته از امتناع «رابرت مالی»، نماینده ویژه دولت بایدن در امور ایران از حضور در جلسات استماع کنگره انتقاد کرده و مدعی شده او در حال مخفی کردن چیزی از نهاد قانونگذار آمریکا است.
او در این یادداشت نوشته است: «در حالی که با نزدیک شدن به دومین سال ریاست‌جمهوری بایدن به احتمال حصول یک توافق هسته‌ای شکست‌خورده دیگر با ایران نزدیک و نزدیک‌تر می‌شویم رابرت مالی هنوز از حضور در جلسه استماع علنی در کنگره برای ارائه اطلاعات به روز به مردم درباره مذاکرات خودداری کرده است.»
کاودیا تنی مدعی شده است: «گزارش‌ها از وین این علامت را می‌دهند که توافق جدید ممکن است قریب‌‌الوقوع باشد و این توافق حتی ممکن است از توافق اولیه‌ای که آقای مالی مذاکره کرد هم بدتر باشد. حالا می‌فهمیم چرا رئیس‌جمهور بایدن و دولت او با مردم آمریکا شفاف و صریح صحبت نکرده‌اند. توافق پیشنهادی برای امنیت ما وحشتناک خواهد بود.»
امتیاز ۹۰ میلیارد دلاری!
این قانونگذار آمریکایی در ادامه ادعاهای خود نوشته است: «نخست، آنها نمی‌خواهند ما بدانیم که رژیم مستقر در تهران ممکن است در ازای دادن امتیازهای جزئی از تخفیف‌های گسترده تحریمی -شاید به اندازه ۹۰ میلیارد دلار- برخوردار خواهد شد.»
او در بخش دیگری از این یادداشت نوشته است: «بزرگترین پنهان‌کاری دولت بایدن این است که هیچ برنامه‌ای برای دخالت دادن کنگره در روند مذاکراه ندارد. مشارکت کنگره فقط یک اصل مربوط به نزاکت حرفه‌ای نیست بلکه مسئله‌ای است که قانون حکم به آن داده است. طبق قانون ""بررسی توافق هسته‌ای ایران"" (اینارا) رئیس‌جمهور ملزم است هر گونه توافق هسته‌ای با ایران را به کنگره ارائه دهد.»
تنی در ادامه تصریح کرده است: «چنانچه دولت از تحویل توافق مذکور به کنگره برای انجام بررسی‌های لازم خودداری کند این توافق باطل و بی‌اثر خواهد بود. حاکمان تهران می‌دانند که توافقی که از حمایت هر دو حزب در آمریکا برخوردار نباشد دوامی نخواهد داشت.»                           ",https://www.asriran.com/003VFo
835127,۱۴۰۱/۰۱/۲۵,اجتماعی ,وزارت بهداشت: غربالگری جنین و ثبت آن در سامانه های وزارت بهداشت ممنوع نشده است,در وزارت بهداشت، سامانه خاصی بر اساس ماده ۵۴ قانون حمایت خانواده و جوانی جمعیت در حال طراحی است و درخواست غربالگری، فرآیند انجام آن، نتیجه تصویربرداری(سونوگرافی) و آزمایشات مربوط به غربالگری در این سامانه باید ثبت شود.,"مدیرکل دفتر سلامت جمعیت، خانواده و مدارس وزارت بهداشت درباره نامه ای با عنوان ""حذف غربالگری جنین از سامانه های الکترونیک""، توضیحاتی ارائه کرد.
دکتر سید حامد برکاتی در گفتگو با ایسنا اظهار داشت: این نامه به استناد تبصره ۳ ماده ۵۳ و ماده ۵۴ قانون حمایت خانواده و جوانی جمعیت تنظیم شده است. بر اساس این قانون، غربالگری و ثبت آن در سامانه های وزارت بهداشت نه تنها ممنوع نشده بلکه در ماده ۵۴ بر آن تاکید هم شده است.
وی افزود: در وزارت بهداشت، سامانه خاصی بر اساس ماده ۵۴ قانون حمایت خانواده و جوانی جمعیت در حال طراحی است و درخواست غربالگری، فرآیند انجام آن، نتیجه تصویربرداری(سونوگرافی) و آزمایشات مربوط به غربالگری در این سامانه باید ثبت شود.
برکاتی این را هم گفت که نامه نگاری مذکور برای سطح یک ارائه خدمات و سامانه های مربوط به آن بوده است. بر اساس قانون، درخواست غربالگری آنومالی های جنینی با عنایت به شرایط خاص آن در سطح یک ارائه خدمات بهداشتی قابل ارائه نیست و حتما درخواست غربالگری باید توسط متخصصین انجام شود و آیین نامه اجرایی نیز درهمین راستا تهیه شده است.                           ",https://www.asriran.com/003VFn
835126,۱۴۰۱/۰۱/۲۵,بین الملل,پنتاگون: وقوع انفجار در عرشه ناوجنگی روسیه/ نمی‌توانیم برخورد موشک را تایید کنیم/ اوکراین: کشتی روسی را با موشک نپتون هدف گرفتیم,سخنگوی وزارت دفاع آمریکا (پنتاگون) روز پنجشنبه به وقت محلی به شبکه سی ان ان گفت که پس از وقوع انفجار در قسمت مهمات این ناو، این کشتی غرق نشده است.,"جان کربی سخنگوی پنتاگون اعلام کرد که اگرچه یک انفجار بر روی عرشه ناو جنگی نیروی دریایی روسیه اتفاق افتاده است اما پنتاگون نمی تواند برخورد موشک به این ناو را تایید کند.
به گزارش ایرنا؛ سخنگوی وزارت دفاع آمریکا (پنتاگون) روز پنجشنبه به وقت محلی به شبکه سی ان ان گفت که پس از وقوع انفجار در قسمت مهمات این ناو، این کشتی غرق نشده است.
این درحالی است که مقامات اوکراینی ادعا کرده اند با یک موشک ضد کشتی موسوم به نپتون این ناو را هدف قرار داده اند و باعث غرق شدن آن شده اند.
مقامات اوکراینی مدعی شدند که موشک های هدایت شونده ضد کشتی مستقر در ساحل، به مسکوا که از مقر ناوگان دریای سیاه در سواستوپل کریمه عملیات می‌کرد، اصابت کرده است.
کربی ادامه داد: ما مطمئن نیستیم چه اتفاقی افتاده است. ارزیابی ما این است که یک انفجار بزرگ در این ناو اتفاق افتاده و این کشتی خسارت زیادی دیده است.
سخنگوی پنتاگون اضافه کرد: این کشتی غرق نشده است و درحال عبور از دریای سیاه است. این ناو به همراه چند کشتی دیگر روسیه در ۹۶ کیلومتری اودسا مشغول فعالیت بوده است.
وزارت دفاع روسیه اعلام کرد که رزم‌ناو پرچمدار نیروی دریایی این کشور موسوم به «مسکوا» غرق نشده و انفجارها در آن متوقف شده است.
اوکراین: کشتی روسی را با موشک نپتون هدف گرفتیم
 نیروهای اوکراینی اعلام کردند، کشتی روسی را با موشک‌های موسوم به «نپتون» مورد هدف قرار دادند.
به گزارش ایرنا به نقل از رویترز، وزارت دفاع روسیه در بیانیه‌ای از تخلیه خدمه و ملوان‌های کشتی متعلق به این کشور در دریای سیاه خبر داد و اعلام کرد ۵۰۰ ملوان و خدمه این کشتی همگی به سلامت به ساحل رسیدند.
نیروهای نظامی اوکراین پنجشنبه گفتند که این کشتی را با موشک ضدکشتی خود موسوم به نپتون هدف قرار دادند و به گفته مقامات اوکراینی این کشتی غرق شده است.
آمریکا درباره این اظهارنظر مقامات اوکراین واکنشی نشان نداد و اعلام کرد که نمی‌تواند ادعای اوکراینی‌ها را مبنی بر هدف قرار گرفتن کشتی توسط موشک تایید کند.
جیک سالیوان، مشاور امنیت ملی آمریکا گفت: ما در حال حاضر اطلاعات دقیقی برای تایید ادعای مقامات اوکراینی نداریم، ولی در صورت صحت خبر ضربه بزرگی به روس‌ها وارد آمده است.
طبق گزارش‌های رسیده نیروهای روسیه در حال عقب نشینی از اطراف کی‌یف پایتخت اوکراین هستند ولی غربی‌ها ادعا می‌کنند روس‌ها در حال تدارک حملات جدیدی هستند.
ولودیمیر زلنسکی رئیس جمهور اوکراین، چهارشنبه شب در یک سخنرانی ویدئویی گفت: نیروهای روسیه در حال افزایش فعالیت‌های خود در جبهه‌های جنوبی و شرقی هستند و تلاش می‌کنند تا از شکست‌های خود انتقام بگیرند.                           ",https://www.asriran.com/003VFm
835125,۱۴۰۱/۰۱/۲۵,اجتماعی ,وزیر نیرو: ۹۹.۷ درصد روستاها از نعمت برق برخوردارند,میزان پوشش و تامین برق کشور به نسبت جمعیت شهرها و روستاها در شرایط رضایت بخشی قرار دارد به نحوی که ۱۰۰درصد شهرها و ۹۹.۷ درصد روستاها از نعمت برق برخوردارند.,"وزیر نیرو از افزوده شدن یک میلیون مشترک جدید به صنعت برق کشور خبر داد.
به گزارش ایرنا، «علی اکبر محرابیان» در مراسم بازدید معاون اول رئیس جمهور از مرکز دیسپاچینگ ملی برق افزود: تامین آب و برق مطمئن علاوه بر ایجاد رضایت مندی زمینه ساز افزایش اشتغال در کشور خواهد بود.
وزیر نیرو ناترازی‌های حوزه‌ برق را عمده‌ترین چالش این وزارتخانه در شرایط فعلی دانست و افزود: میزان پوشش و تامین برق کشور به نسبت جمعیت شهرها و روستاها در شرایط رضایت بخشی قرار دارد به نحوی که ۱۰۰درصد شهرها و ۹۹.۷ درصد روستاها از نعمت برق برخوردارند.
وزیر نیرو با اشاره به توانمندی‌ها داخلی نیز گفت: در توسعه نیروگاه‌ها از هفت هزار مگاوات به بیش از ۸۶ هزار مگاوات رسیده ایم و این در شرایطی است که در صنعت برق به خودکفایی رسیده ایم و ظرفیت‌های فراوانی برای صادرات داریم.
وی در خصوص صنعت سدسازی هم گفت: ایران جزو چند کشور صدر جدول در فناوری ساخت سد است و پروژه‌های متعددی را در خارج از کشور اجرا کرده است.
محرابیان وضعیت صادرات خدمات فنی و مهندسی مربوط به حوزه آب و برق را مطلوب ارزیابی کرد و گفت: بیش از ۵۰ درصد صادرات خدمات فنی و مهندسی کشور به صنعت آب و برق اختصاص دارد که این نشان دهنده پیشرفت کشور در این بخش است.
وی با اشاره به تک رقمی شدن تلفات شبکه برق به ۹.۲ درصد در شبکه توزیع کشور گفت: سال گذشته با ۱۵ هزار مگاوات کسری تولید در زمان اوج مصرف مواجه بودیم.
محرابیان افزایش مراکز غیرمجاز رمزارز، ناترازی‌های مالی، افزایش سالانه ۳۰ هزار میلیارد تومان مطالبات بخش خصوصی از وزارت نیرو از جمله مشکلات این بخش دانست و افزود: ارتقای توان تولید برق، توسعه و بهبود زیرساخت شبکه، مدیریت تقاضا و بهینه سازی مصرف و اصلاح اقتصاد برق از جمله راهکارهای رفع این چالش هاست.                           ",https://www.asriran.com/003VFl
835124,۱۴۰۱/۰۱/۲۵,بین الملل,سازمان تجارت جهانی: اخراج یا تعلیق عضویت روسیه امکان پذیر نیست,مدیرکل سازمان تجارت جهانی: جنگ اوکراین بواقع به اقتصاد جهان آسیب وارد کرد؛ تاثیر این جنگ در سراسر جهان احساس شده بویژه درکشورهای کم درآمدی که مواد غدایی بخش عمده ای از هزینه خانوارها را تشکیل می دهد.,"«انگوزی اکونجو ایوآلا» (Ngozi Okonjo-Iweala) مدیرکل سازمان تجارت جهانی با اشاره به ادامه جنگ اوکراین که بر اقتصاد و تامین زنجیره مواد غذایی تاثیر گذاشته است، ایده اخراج و یا تعلیق عضویت روسیه دراین نهاد بین المللی را ناممکن خواند.
به گزارش ایرنا، ایوآلا در مصاحبه با شبکه خبری سی ان ان گفت: جنگ اوکراین بواقع به اقتصاد جهان آسیب وارد کرد؛ تاثیر این جنگ در سراسر جهان احساس شده بویژه درکشورهای کم درآمدی که مواد غدایی بخش عمده ای از هزینه خانوارها را تشکیل می دهد.
مدیرکل تجارت جهانی درباره بحران بوجود آمده در زنجیره تامین مواد غذایی ناشی از این جنگ به سی ان ان گفت: نیاز است تا مکانیزمی همچون ایجاد کریدوری امن برای کشاورزان اوکراین به جهت کاشت و برداشت غلات انجام گیرد، با این حال می توان با اتخاذ سیاست هایی و ابتکار عمل درعرصه کشاورزی، زمین های کشاورزی بیشتری در اروپا و یا آفریقا و باحمایت از کشاورزان در آفریقا به زیر کشت غلات برد.
وی افزود: نیاز به یک اقدام هماهنگ از سوی جامعه جهانی و نهادهای بین المللی است به همین منظور، بانک جهانی، صندوق بین المللی پول و سازمان تجارت جهانی خواستار چنین اقدامی شده اند.
مدیرکل سازمان تجارت جهانی درمورد بحران مواد غذایی بوجود آمده از جنگ اوکراین به سی ان ان گفت: از منظر این سازمان، نخستین ترین کاری باید صورت گیرد این است که کشورها از ایجاد ممنوعیت و محدودیت در صادارت اجتناب ورزیده تا ما بتوانیم جریان آزاد تجارت را درجهان داشته باشیم، چراکه گرایش به نگاه داشتن مواد غذایی از سوی کشورها خود موجب افزایش بهای مواد غذایی درجهان می شود.
ایوآلا در پاسخ به این پرسش سی ان ان که با ادمه جنگ در اوکراین آیا امکان «حذف» روسیه از این نهاد بین المللی وجود دارد، گفت: سازمان تجارت جهانی ابزاری برای اخراج و یا تعلیق هیچ یک از اعضا ندارد ، این کاری است بسیار دشوار، مگر آنکه هرکدام از کشورها عضو خود به طریقی با این مساله برخورد کنند، مانند افزایش تعرفه ها گمرکی بر مواد غذایی وارداتی از روسیه .
سی ان ان درادامه گزارش داد: پیش بینی سازمان تجارت جهانی برای سال ۲۰۲۲ میلادی با وقوع جنگ اوکراین نادرست شد، این نهاد بین المللی با توجه به خروج اقتصاد جهان از همه گیری ویروس کرونا، رشد اقتصاد جهانی برای سال ۲۰۲۲ را ۴.۷ درصد پیش بینی کرده بود که با وقوع جنگ در اوکراین این رشد تنها ۳درصد پیش بینی می شود.                           ",https://www.asriran.com/003VFk
835123,۱۴۰۱/۰۱/۲۵,اقتصادی,رئیس اتاق ایران: مصوبه دستمزد امسال موجب کاهش قدرت خرید کارگران خواهد شد,رئیس اتاق بازرگانی، صنایع، معادن و کشاورزی ایران بیان‌ کرد: سال‌هاست که موضوع دستمزد و تورم در تقابل جدی با یکدیگر قرار داشته و عمدتا هم تورم پیروز این میدان بوده اما امسال نگرانی‌های فعالان بخش اقتصادی در این زمینه مضاعف است. معاون اول رییس‌جمهور نیز بر این موضوع تمرکز دارد و امیدوارم این مساله مورد توجه جدی قرار بگیرد و تبعات آن تعدیل شود.,"رئیس اتاق بازرگانی، صنایع، معادن و کشاورزی ایران با اشاره به موضوع مصوبه دستمزد مبنای سال ۱۴۰۱ گفت: این تصمیم اگرچه با نیت کمک به قشر کارگر اخذ شده اما تبعات آن کاهش بیشتر قدرت خرید کارگران خواهد بود.
به گزارش ایسنا؛ غلامحسین شافعی امروز، ۲۵ فروردین، در نود و دومین شورای گفت‌وگوی بخش خصوصی خراسان رضوی که در اتاق مشهد برگزار شد، اظهار کرد: موضوع مصوبه دستمزد مبنای سال ۱۴۰۱ دغدغه‌های جدی را برای بخش‌های مختلف اقتصادی و تولیدی ایجاد کرده است.
وی ادامه داد: این نگرانی بیشتر از باب رشد تورم و تبعات آن برای جامعه است. هم‌اکنون در جامعه شاهد رشد هزینه‌ها هستیم.
رئیس اتاق بازرگانی، صنایع، معادن و کشاورزی ایران بیان‌ کرد: سال‌هاست که موضوع دستمزد و تورم در تقابل جدی با یکدیگر قرار داشته و عمدتا هم تورم پیروز این میدان بوده اما امسال نگرانی‌های فعالان بخش اقتصادی در این زمینه مضاعف است. معاون اول رییس‌جمهور نیز بر این موضوع تمرکز دارد و امیدوارم این مساله مورد توجه جدی قرار بگیرد و تبعات آن تعدیل شود.
امسال ۱۱۵ هزار شغل در خراسان رضوی ایجاد خواهد شد
استاندار خراسان رضوی گفت: رونق تولید موجب ایجاد اشتغال خواهد شد. در همین راستا در قرارگاه ایجاد اشتغال در استان خدمت و تولید صورت می‌پذیرد. در نظر گرفته شده تا امسال ۱۱۵ هزار شغل در استان ایجاد شود.
یعقوبعلی نظری اظهار کرد: سال ۱۴۰۰ از نگاه ما سال برنامه‌ریزی و زمینه‌سازی برای سال ۱۴۰۱ تا ۱۴۰۴ بود. همانطور که اعضا اطلاع دارند، راهبردهای استانی، اهداف عملیاتی و شاکله کاری که بتوانیم این اهداف را محقق کنیم، مشخص شده است. از ابتدای سال جاری اقداماتی با موضوع اقتصاد مبتنی بر زیارت با جنبه اقتصادی قوی در همه عرصه‌ها از جمله زیارت، سوغات زیارت و زائردرمانی تعیین شده است.
وی ادامه داد: اقتصاد مربوط به حوزه صنعت، معدن و تجارت در قالب قرارگاه عملیاتی مربوطه، کاملا روشن و معین شده و سازمان صنعت، معدن و تجارت استان وظیفه دارد که این اهداف را محقق سازد. همچنین اقتصاد زیرساخت و انرژی در قالب قرارگاه عملیاتی مربوطه توسط مدیریت عمرانی استانداری به صورت مستقیم مدیریت می‌شود.
استاندار خراسان رضوی بیان کرد: حوزه انرژی و انرژی بادی یکی از موضوعات جدی است که برای چهار سال آینده براساس تولید برق مبتنی بر انرژی بادی هدفگذاری شده است که در سال‌های پیش‌ رو پیاده‌سازی خواهد شد.
نظری در رابطه با اقتصاد مبتنی بر اشتغال عنوان کرد: قرارگاه اشتغال در خراسان رضوی که به تازگی راه‌اندازی شد، مبتنی بر اقتصاد دانش‌بنیان است. با توجه به شعاری که رهبری معین فرمودند و جلساتی که با معاون علمی ریاست‌جمهوری برگزار شده، قریب به ۳۷۰ شرکت دانش‌بنیان فعال در استان داریم. هدف‌گذاری خواهد شد که چند شرکت دیگر در این زمینه ایجاد شود.
استاندار خراسان رضوی تصریح کرد: برای اجرا یا پیاده‌سازی این اهداف در ۲ بخش اقتصادی و زیرساخت، باید هم جریان اقتصادی استان را به حرکت درآورده و هم موانع آن را برطرف می‌کردیم. همچنین از طرفی نیز زیرساخت‌های استان را که نقش مستقیمی در رشد استان دارد را مدنظر قرار می‌دادیم؛ لذا این ۲ محور دنبال خواهد شد.
نظری با اشاره به سفر رئیس‌جمهور به خراسان رضوی در ۱۱ فروردین بیان کرد: یکی از ضرورت‌هایی که ما از آن استفاده کردیم، سفر رئیس‌جمهور به استان بود که در تاریخ ۱۱ فروردین ماه رخ داد. در نتیجه این سفر ۲۶ هزار و ۷۰۰ میلیارد تومان در مجموع اعتبارات برای استان در نظر گرفته شد تا در بخش اقتصادی و مخصوصا در حوزه زیرساختی طی سه سال اعم از ساماندهی جاده‌های استان، حوزه انرژی و اتمام پروژه‌های نیمه‌تمام را انجام دهیم.
وی اضافه کرد: سهم استان از نظر اعتبارات ملی به شدت کم است؛ بنا داریم این ضعف برطرف شود و دستگاه‌های ما بتوانند به بهترین وجه و با اکثر بهره‌برداری از منابع ملی پروژه‌هایی که در صف هستند، تحویل بدهند. در عین حال ظرفیتی به اسم ستاد بازآفرینی در استان وجود دارد که دستورالعمل آن ابلاغ شد و ما می‌توانیم با استفاده از این ستاد در حاشیه شهر مشهد به ویژه بافت پیرامون حرم مطهر بپردازیم و کم‌وکاستی‌ها را برطرف کنیم.                           ",https://www.asriran.com/003VFj
835122,۱۴۰۱/۰۱/۲۵,بین الملل,123 کشته در طوفان استوایی مگی در فیلیپین,طوفان استوایی مگی در فیلیپین جان ۱۲۳ را گرفت و صدها هزار نفر را بی خانمان کرده است. قربانیان طوفان در فیلیپین همچنان در حال افزایش است طوفان در تگزاس آمریکا نیز ۲۳ مصدوم داشته است.,کد ویدیو  دانلود    فیلم اصلی                                     ,https://www.asriran.com/003VFi
835121,۱۴۰۱/۰۱/۲۵,بین الملل,سازمان ملل: نزدیک به دو هزار غیرنظامی در اوکراین کشته شده اند,دفتر کمیسیاریای عالی حقوق بشر سازمان ملل روز پنجشنبه به وقت محلی اعلام کرد که تا تاریخ ۱۲ ماه آوریل تلفات تهاجم روسیه به اوکراین که از ۲۴ فوریه آغاز شد، به یک هزار و ۹۳۲ نفر رسیده است.,"سازمان ملل اعلام کرد نزدیک به دو هزار غیرنظامی تاکنون در جنگ اوکراین کشته شده اند.
به گزارش ایرنا؛ دفتر کمیسیاریای عالی حقوق بشر سازمان ملل روز پنجشنبه به وقت محلی اعلام کرد که تا تاریخ ۱۲ ماه آوریل تلفات تهاجم روسیه به اوکراین که از ۲۴ فوریه آغاز شد، به یک هزار و ۹۳۲ نفر رسیده است.
این دفتر با این حال هشدار داد که آمار واقعی تلفات می تواند بسیار بالاتر باشد زیرا دریافت اطلاعات از مناطقی که هنوز درگیری ها در آن جریان دارد به تعویق افتاده و بسیاری از گزارش ها در انتظار تایید هستند.
دفتر حقوق بشر سازمان ملل همچنین اعلام کرد که از زمان جنگ در اوکراین ۲ هزار و ۵۸۹ غیرنظامی در اوکراین مجروح شده اند.
این دفتر گفت: روند درحال تشدید و ادامه درگیری ها در مناطق شرقی و جنوبی اوکراین همچنان نیازهای بشردوستانه را افزایش می دهد.
جیک سالیوان مشاور امنیت ملی آمریکا امروز اعلام کرد جنگ در اوکراین احتمالا طولانی خواهد شد و برای ماه ها و حتی طولانی تر از آن ادامه خواهد داشت.
ولادیمیر پوتین رئیس جمهوری روسیه ۲۱ فوریه ۲۰۲۲ (دوم اسفند ۱۴۰۰) با انتقاد از بی‌توجهی غرب به نگرانی‌های امنیتی مسکو، استقلال جمهوری‌های خلق دونتسک و لوگانسک را در منطقه دونباس به رسمیت شناخت.
پوتین سه روز پس از آن، پنجشنبه ۲۴ فوریه (۵ اسفند ۱۴۰۰) نیز عملیاتی نظامی که آن را ""عملیات ویژه"" خواند، علیه اوکراین آغاز کرد و به این ترتیب روابط پرتنش مسکو - کی‌یف به رویارویی نظامی تغییر وضعیت داد. جنگ در اوکراین و واکنش‌ها به اقدام روسیه همچنان ادامه دارد.                           ",https://www.asriran.com/003VFh
835120,۱۴۰۱/۰۱/۲۵,ورزشی,اعلام زمان برگزاری پلی‌آف جام‌جهانی در اروپا,بازی پلی آف مقدماتی جام جهانی بین اسکاتلند و اوکراین روز چهارشنبه ۱۱ خرداد در هامپدن پارک برگزار می‌شود. همچنین برنده این بازی یکشنبه ۱۵ خرداد در ورزشگاه کاردیف سیتی به مصاف ولز خواهد رفت تا رقیب گروه ایران در جام جهانی مشخص شود.,"فیفا زمان برگزاری دیدارهای پلی آف انتخابی جام جهانی در قاره اروپا را مشخص کرد.
به گزارش ایسنا و به نقل از استار، بازی پلی آف مقدماتی جام جهانی بین اسکاتلند و اوکراین روز چهارشنبه ۱۱ خرداد در هامپدن پارک برگزار می‌شود. همچنین برنده این بازی یکشنبه ۱۵ خرداد در ورزشگاه کاردیف سیتی به مصاف ولز خواهد رفت تا رقیب گروه ایران در جام جهانی مشخص شود.
تیم ملی فوتبال ایران، در مرحله گروهی جام جهانی ۲۰۲۲ قطر، در گروه B مسابقات با تیم های انگلیس، آمریکا و پلی آف اروپا هم گروه شده است.
پیش از این، یوفا و فیفا به خاطر شرایط اوکراین، اقدام به تعویق دیدار این تیم برابر اسکاتلند در انتخابی جام جهانی کرده بود و تیم ملی فوتبال روسیه را نیز ار انتخابی جام جهانی کنار گذاشت تا لهستان بدون بازی راهی دور بعد شود و در نهایت با برتری برابر سوئد به جام جهانی راه یابد.
برنامه کامل پلی آف بین قاره ای به شرح زیر است:
اروپا
اسکاتلند - اوکراین در ورزشگاه همپدون پارک گلاسکو
برنده این دیدار راهی دور بعدی می‌شود.
ولز - برنده دیدار اسکاتلند و اوکراین در ورزشگاه کاردیف ولز
تیم برنده به جام جهانی راه می یابد و در گروه B در کنار انگلیس، آمریکا و ایران قرار می گیرد.
پلی آف بین قاره‌ای
کاستاریکا – نیوزیلند
تیم برنده به جام جهانی راه می‌یابد و در گروه E در کنار اسپانیا، آلمان و ژاپن قرار می‌گیرد.
آسیا
استرالیا - امارات در دوحه قطر
برنده این دیدار راهی دور بعدی می‌شود.
پرو - برنده دیدار استرالیا و امارات در دوحه قطر
تیم برنده به جام جهانی راه می‌یابد و در گروه D در کنار فرانسه، دانمارک و تونس قرار می‌گیرد.                           ",https://www.asriran.com/003VFg
835119,۱۴۰۱/۰۱/۲۵,سیاست خارجی,امیرعبداللهیان در تماس تلفنی با همتای آفریقای جنوبی: عزم جدی دولت جدید ایران برای توسعه روابط با این قاره,امیرعبداللهیان به مواضع خوب آفریقای جنوبی در قبال مسأله فلسطین اشاره و اظهار کرد: شما در کشور خود آپارتاید را تجربه کرده اید و به خوبی وضعیت فعلی آپارتاید علیه مردم فلسطین را درک می‌کنید.,"وزیر امور خارجه با وزیر امور خارجه آفریقای جنوبی درباره مهمترین مسائل دوجانبه، منطقه ای و بین المللی به شکل تلفنی گفتگو و تبادل نظر کرد.
به گزارش ایرنا؛ حسین امیرعبداللهیان روز پنجشنبه در تماس تلفنی با همتای آفریقای جنوبی خود، با اشاره به اهمیت قاره آفریقا در سیاست خارجی جمهوری اسلامی ایران، بر عزم جدی دولت جدید ایران برای توسعه روابط با این قاره به ویژه با آفریقای جنوبی تاکید کرد.
امیرعبداللهیان روابط دو کشور را در عرصه‌های مختلف خوب ارزیابی کرد و با اشاره به برگزاری موفق چهاردهمین کمیسیون مشترک اقتصادی دو کشور از آمادگی کشورمان برای برگزاری پانزدهمین کمیسیون مشترک در آینده نزدیک خبر داد و تأکید کرد که فرصت‌ها و ظرفیت های فراوانی در روابط دو کشور وجود دارد.
رئیس دستگاه دیپلماسی کشورمان با اشاره به حمایت ایران و آفریقای جنوبی از مواضع یکدیگر در سازمانهای بین المللی، بر تداوم این روند و همکاری دو کشور در مجامع بین المللی تأکید کرد.
امیرعبداللهیان به مواضع خوب آفریقای جنوبی در قبال مسأله فلسطین اشاره و اظهار کرد: شما در کشور خود آپارتاید را تجربه کرده اید و به خوبی وضعیت فعلی آپارتاید علیه مردم فلسطین را درک می‌کنید.
خانم نالدی پاندور وزیر امور خارجه آفریقای جنوبی نیز در این گفتگوی تلفنی، با تبریک حلول ماه مبارک رمضان، ایران را دوست خوب آفریقا توصیف و تأکید کرد روابط با ایران برای آفریقای جنوبی دارای اهمیت است.
خانم نالدی پاندور با قدردانی از حمایت‌های ایران از آفریقای جنوبی در سازمانهای بین المللی، افزود: ما فلسطین را دوست خودمان می‌دانیم.
وزیر امور خارجه آفریقای جنوبی با تکرار دعوت رئیس جمهور آفریقای جنوبی از رئیس جمهور اسلامی ایران، ابراز امیدواری کرد، سفر آتی رئیس جمهور اسلامی ایران به آفریقای جنوبی پایه ریز جهش روابط دوجانبه باشد.                           ",https://www.asriran.com/003VFf
835118,۱۴۰۱/۰۱/۲۵,سیاست خارجی,واکنش سفارت ایران به گزارش روزنامه تایمز: هویت تمدنی و تاریخی ایرانیان توسط این نشریه قابل تحریف نیست,تایمز در این گزارش ادعا کرده است؛ بریتانیایی‌ها با خطرات امنیتی قابل‌ توجهی از سوی ایران مواجه هستند. گزارش یاد شده با بیان اینکه ایران «بریتانیا را شیطان کوچک و طرفدار شیطان بزرگ (آمریکا) می‌نامد» مدعی شد: ایران به خاطر ربودن غربی‌ها به‌عنوان اهرمی در بازی‌های سیاسی خود شهرت پیدا کرده است.,"سفارت کشورمان در واکنش به گزارش ضد ایرانی روزنامه تایمز چاپ لندن تصریح کرد که هویت تمدنی و تاریخی ایرانیان توسط این نشریه قابل تحریف نیست.
به گزارش ایرنا، سفارت ایران روز پنجشنبه با انتشار پیامی در توئیتر، گزارش موهن روزنامه تایمز که آمادگی ایران برای میزبانی بخشی از هواداران مسابقات جام‌جهانی فوتبال ۲۰۲۲ در جزایر کیش و قشم را به سخره گرفته است، «ایران هراسانه» توصیف کرد.
تایمز در این گزارش ادعا کرده است؛ بریتانیایی‌ها با خطرات امنیتی قابل‌ توجهی از سوی ایران مواجه هستند. گزارش یاد شده با بیان اینکه ایران «بریتانیا را شیطان کوچک و طرفدار شیطان بزرگ (آمریکا) می‌نامد» مدعی شد: ایران به خاطر ربودن غربی‌ها به‌عنوان اهرمی در بازی‌های سیاسی خود شهرت پیدا کرده است.
در این گزارش تحریک آمیز به نقل از یکی از هواداران انگلیسی نوشته است: فضای سیاسی بدی در ایران وجود دارد و با توجه به اینکه روابط دو کشور اخیرا دوستانه نبوده‌ است، چرا باید ریسک رفتن به آنجا را داشته باشید؟
البته در فرازهایی هم از این گزارش هم اشاره شده است: کیش با سواحل شنی سفید و دمای ۳۰ درجه سانتیگراد در زمستان، اغلب به عنوان ""مروارید خلیج"" توصیف می شود. این جزیره در ۱۲ مایلی سواحل ایران، یک سیستم ویزا جداگانه دارد و مجوزهای ۱۴ روزه در بدو ورود برای بریتانیایی ها صادر می شود.
سفارت جمهوری اسلامی ایران تصریح کرده است: ایران و جزایر آن در خلیج فارس برای همه از جمله بریتانیایی ها و طرفداران جام جهانی از سراسر جهان امن است تا از زیبایی های این سرزمین لذت ببرند.                           ",https://www.asriran.com/003VFe
835117,۱۴۰۱/۰۱/۲۵,اجتماعی ,"هشدار پلیس در مورد ترفند ""پانزی""کلاهبرداران","در ترفند""پانزی""، افرادی با هویت نامعلوم و یا اسامی مستعار تحت عنوان شرکت های سرمایه گذاری با تبلیغات گسترده در فضای مجازی، شبکه های اجتماعی و یا تبلیغات چهره به چهره با دادن قول سودهای نجومی و تضمینی اقدام به کلاهبرداری از شهروندان و به خصوص افراد ناآگاه و ساده لوح می کنند","رئیس پلیس آگاهی فرماندهی انتظامی کرمان در خصوص ترفند ""پانزی"" کلاهبرداران به شهروندان هشدار داد.
به گزارش ایسنا؛ سرهنگ یداله حسن پور در رابطه با این نحوه کلاهبرداری اظهار کرد: در ترفند""پانزی""، افرادی با هویت نامعلوم و یا اسامی مستعار تحت عنوان شرکت های سرمایه گذاری با تبلیغات گسترده در فضای مجازی، شبکه های اجتماعی و یا تبلیغات چهره به چهره با دادن قول سودهای نجومی و تضمینی اقدام به کلاهبرداری از شهروندان و به خصوص افراد ناآگاه و ساده لوح می کنند و فعالیت اینگونه شرکت ها به هیج وجه شفاف نبوده و هیچ گونه توضیحی نیز به سرمایه گذاران خود (افراد جذب شده) نمی دهند.
وی افزود: این شرکت ها فاقد مکان خاصی بوده و یا آدرس های اعلامی برای تبلیغات خود در شبکه های اجتماعی کاملا واهی بوده و صحت ندارند و از طرفی هیچگونه مجوزی از سوی سازمان های دولتی برای آنها صادر نمی شود.رئیس پلیس آگاهی استان تصریح کرد: این شرکت ها هیچگونه فعالیت اقتصادی و تجاری نداشته و سودهای پرداختی به سرمایه گذاران قدیمی را از طریق دریافت پول از سرمایه گزاران مغفول جدید جذب می کنند و عمر فعالیت آنها تا زمانی است که افراد نا آگاه سرمایه گذار به اندازه کافی وجود داشته باشند و از میزان کلاهبرداری و پول بدست آورده راضی باشند.
این مقام انتظامی بیان کرد: فعالیت این گروه های به اصطلاح فعال اقتصادی، ولی در واقع کلاهبردار و شیاد شامل چهار مرحله ی تبلیغات فریبنده به هر نحو ممکن در فضای واقعی یا مجازی،کسب و جذب سرمایه افراد سرمایه گذار نا آگاه و ساده لوح، پرداخت سود از پول اعضاء جدید به منظور جلب اعتماد و جذب سرمایه گذار جدید به سرمایه گزاران قدیمی و در نهایت کلاهبرداری و فرار است.
سرهنگ حسن پور گفت: چند نشانه از فعالیت این گونه کلاهبرداران که به طرح ""پانزی"" معروف است،را می توان ،پرداخت سودهای نجومی و تضمین شده، معلوم نبودن هویت گردانندگان،شفاف نبون فعالیت ها، نبود اطلاعات تماس یا آدرس دفاتر محل فعالیت،روش‌های عجیب دریافت پول و نداشتن مجوزهای قانونی دانست.
وی در پایان از شهروندان خواست: قبل از فعالیت در هر حوزه‌ای ،خصوصا در فضای مجازی، نسبت به مطالعه و افزایش دانش و آگاهی خود در خصوص موضوع مربوطه اقدام کنید و تنها به ظاهر مطالب پیرامون مجوزها و نظارت مراکز معتبر برای کسب و کارهای اینترنتی اکتفا نکنید و حتماً برای راستی آزمایی به صورت مستقیم از این مراکز و درباره این وب سایت ها اعتبارسنجی کرده و به تبلیغات وسوسه انگیر و غیرمنطقی شک کنید و تحقیقات گسترده ای برای اطمینان از صحت این تبلیغات انجام دهید.                           ",https://www.asriran.com/003VFd
834855,۱۴۰۱/۰۱/۲۵,عمومی,پیام مخاطبان/ اطلاع رسانی از آخرین مدل های ماشین‌های تولیدی دنیا، فقط دلمان را می‌سوزاند,آقایان لطفا بس کنید! این گزارش ماشین های لاکچری که قیمت شان از ماشین های وطنی کمتر در می آبد اما در دسترسمان نیست باعث می شود که عمق بدبختی مان را بیشتر و بیشتر و بیشتر بفهمیم.,مخاطبان عصر ایران؛ محمود- در این شرایط که ورود ماشین های خارجی را ممنوع کرده اند و ماشین های داخلی را با قیمت گزاف به مردم تحمیل می کنند، اطلاع رسانی از آخرین مدل های ماشین های تولیدی دنیا که مدام در سایت عصر ایران با آب و تاب گزارش می کنید برای چیست؟وقتی قیمت یک خودرو داخلی را که ماشین چهل پنجاه سال قبل است و قیمت آن از ماشین های ۲۰۲۱ روز دنیا هم گران تر به مردم می فروشند این گزارش ها به چه دردی می خورد.شاید می خواهید عمق فاجعه ای را که به سرمان آوردند یادمان بیندازید.این وضعیت خنده دار قیمت خودرو در حالی است که درآمد ما هم با کشورهای دیگر کیلومترها فاصله دارد.آقایان لطفا بس کنید! این گزارش ماشین های لاکچری که قیمت شان از ماشین های وطنی کمتر در می آبد اما در دسترسمان نیست، باعث می شود که عمق بدبختی مان را بیشتر و بیشتر و بیشتر بفهمیم.                           ,https://www.asriran.com/003VBP
835116,۱۴۰۱/۰۱/۲۵,سیاسی,دیدار هنرمندان با رئیسی (عکس),جمعی از هنرمندان و پیشکسوتان عرصه‌های مختلف هنری با رئیس‌جمهور دیدار کردند.,,https://www.asriran.com/003VFc
835025,۱۴۰۱/۰۱/۲۵,بین الملل,وزیر دفاع اسرائیل: در یک دوره بسیار حساس به سر می‌بریم/ تشدید تنش با غزه یک احتمال پابرجاست,"گانتس احتمال تشدید تنش با غزه را به دلیل آنچه وی ""حساسیت شرایط"" اعلام کرد، دانست.","""بنی گانتس"" وزیر دفاع اسرائیل که عملیات شهادت طلبانه اخیر جوانان فلسطینی وی را شوکه کرده است، در اظهاراتی که بوی تهدید می داد اعلام کرد که تشدید تنش با غزه یک احتمال پابرجاست.
به گزارش ایرنا از شبکه ""الجزیره"" قطر، گانتس احتمال تشدید تنش با غزه را به دلیل آنچه وی ""حساسیت شرایط"" اعلام کرد، دانست.
وی با اشاره ضمنی به اضطراب در سرزمین‌های اشغالی پس از عملیات شهادت طلبانه اخیر به ویژه تیراندازی در خیابان دیانگوف در تل آویو افزود که ما در یک دوره بسیار حساس به سر می‌بریم و آمادگی تمام احتمال‌ها را داریم.
پنجشنبه شب گذشته بود که در تیراندازی در تل آویو ۲ صهیونیست کشته و ۱۶ تن دیگر زخمی شدند.
رسانه‌های صهیونیست این تیراندازی را در سرزمین‌های اشغالی بی سابقه اعلام کردند.                           ",https://www.asriran.com/003VE9
835115,۱۴۰۱/۰۱/۲۵,سیاسی,شرکت گازی فرانسوی محکوم به پرداخت 1.5 میلیون دلار به ایران شد,«‏دیوان بین‌المللی داوری، ضمن رد ادعای ۲۷ میلیون دلاری شرکت گازی فرانسوی، این شرکت را به پرداخت ۱/۵میلیون دلار به نفع ایران محکوم کرد.,"سخنگوی دولت از محکومیت یک و نیم میلیون دلاری شرکت گازی فرانسوی به نفع ایران خبر داد.
به گزارش ایسنا، علی بهادری جهرمی در حساب کاربری خود در توییتر نوشت:
«‏دیوان بین‌المللی داوری، ضمن رد ادعای ۲۷ میلیون دلاری شرکت گازی فرانسوی، این شرکت را به پرداخت ۱/۵میلیون دلار به نفع ایران محکوم کرد.
پیگیری یک وکیل ایرانی در به‌ ثمر نشاندن داوری این پرونده،نشان از ضرورت تقویت نقش جامعه حقوقی داخلی در مراجع بین المللی جهت احقاق حقوق ملت ایران دارد.»                           ",https://www.asriran.com/003VFb
835114,۱۴۰۱/۰۱/۲۵,بین الملل,"رهبر کره شمالی به ""بانوی صورتی"" یک خانه مجلل هدیه داد",کارشناسان حزب کارگران کره شمالی می‌گویند کیم در تلاش است تا حمایت خود را از نخبگان کره شمالی افزایش دهد در حالی که این کشور با سختی‌های همه‌گیری و بن بست دیپلماسی دست و پنجه نرم می کند.,"کیم جونگ اون به ری چون هی، گوینده رسانه دولتی کره شمالی، یکی از مشهورترین صداهای کره شمالی پس از اعلام رویدادهای مهم این کشور در دهه‌های گذشته، از جمله آزمایش های هسته‌ای و موشکی و مرگ رهبر سابق این کشور، یک خانه مجلل هدیه داد.
به گزارش ایسنا به نقل از یونهاپ، کیم جونگ اون، رهبر کره شمالی پس از دادن این منزل مجلل به ری چون هی، گوینده خبر تلویزیون کره شمالی که در خارج از کشور به دلیل لباس سنتی و درخشانش به عنوان ""بانوی صورتی"" لقب گرفته، از او خواست تا با قدرت به عنوان صدای حکمرانی به کارخود ادامه دهد.
کارشناسان حزب کارگران کره شمالی می‌گویند کیم در تلاش است تا حمایت خود را از نخبگان کره شمالی افزایش دهد در حالی که این کشور با سختی‌های همه‌گیری و بن بست دیپلماسی دست و پنجه نرم می کند.
خبرگزاری رسمی کره شمالی گفت: ""اون گفت این صداقت حزب است که چیزی برای دریغ نکردن برای گنجینه‌های کشور مانند ری که بیش از ۵۰ سال از زمان دختری خود به عنوان گوینده انقلابی برای حزب کار کرده است، وجود ندارد.""
او ابراز امیدواری کرد که ری مثل همیشه با قدرت به کار خود در سلامت کامل ادامه دهد که شایسته یک سخنگوی حزب است.
کیم با ری در یک منطقه مسکونی پلکانی تازه ساخته شده در کنار رودخانه که در پیونگ یانگ افتتاح شد، ملاقات کرد.
خبرگزاری کره شمالی گفت خانه‌هایی در این منطقه به ری و سایر افرادی که خدمات برجسته‌ای به دولت داشته‌اند، ارائه شده است. جمعه صد و دهمین سالگرد تولد پدربزرگ فقید کیم و بنیانگذار خاندان کیم ایل سونگ است. این مهم‌ترین سالگرد در کره شمالی است که از زمان تأسیس آن در سال ۱۹۴۸، سه نسل از خانواده کیم با موفقیت اداره می‌کردند.
منطقه مسکونی جدید جایی است که اقامتگاه رسمی کیم ایل سونگ تا دهه ۱۹۷۰ در آن قرار داشت.
ری، که حدود ۷۹ سال سن دارد، گفت که احساس می کند خانه جدیدش مانند یک هتل است و همه اعضای خانواده او ""تمام شب را با اشک های قدردانی عمیق به خاطر خیرخواهی حزب بیدار ماندند."" ری در اوایل دهه ۱۹۷۰، زمانی که کشور هنوز توسط کیم ایل سونگ اداره می شد، به تلویزیون دولتی پیوست و به تدریج به چهره برنامه های خبری تبلیغاتی کشور تبدیل شد. روابط نزدیک او با کیم در خلال رژه نظامی سال گذشته نشان داده شد که او راهپیمایی نیروها را از ایوانی مرتفع درست در کنار کیم تماشا کرد، دستش را روی شانه او گذاشت و در یک نقطه با او زمزمه کرد. در یک رویداد دیگر، او اولین کسی بود که قبل از اینکه کیم بازوی او را بگیرد و برای عکس دسته جمعی عکس بگیرد، با او دست داد.
سبک پرشور ری گاهی باعث خنده در کشورهای دیگر شده است. در سال ۲۰۱۱، یک ایستگاه تلویزیونی تایوانی پس از تقلید یکی از خبرخوانانش از لحن ری که هنگام اعلام مرگ پدر کیم، کیم جونگ ایل استفاده کرد، عذرخواهی کرد.                           ",https://www.asriran.com/003VFa
835113,۱۴۰۱/۰۱/۲۵,سیاسی,وزارت خارجه: هیچ انتظاری از دولتِ معتاد به دروغ آمریکا برای بیان حقائق و واقعیت های موجود نمی توان داشت,خشونت های افسارگسیخته پلیس و قتل سیاهپوستان در جلو دیدگان مردم، رویکردهای ضد حقوق بشری دولت آمریکا را عیان می سازد و تاسف‌بار تر آنکه پاسخ آمریکا به این موارد از نقض حقوق بشر تنها اقدامات نمایشی، بی اعتنایی و بی توجهی بوده است.,"سعید خطیب زاده سخنگوی وزارت امور خارجه ادعاهای بی اساس مربوط به ایران در گزارش سالانه وزارت خارجه آمریکا را مردود دانست و تاکید کرد انتشار گزارش های تکراری و بی پایه هیچگونه مشروعیتی برای اینگونه گزارش ها ایجاد نمی کند.
به گزارش کانال سخنگو، سخنگوی وزارت امور خارجه اضافه کرد: روشن است که هیچ انتظاری از دولتِ معتاد به دروغ آمریکا برای بیان حقائق و واقعیت های موجود نمی توان داشت و لذا ماهیت سوگیرانه، سیاسی و مداخله جویانه این گزارش برای همگان و برای ملت ایران واضح و مبرهن است.
خطیب زاده با اشاره به اینکه دولت آمریکا با تاریخی مملو از جنگ، کودتا، تجاوز، ترور، آدم‌ربایی، محاصره اقتصادی و قتل مردمان بیگناه در اقصی نقاط جهان ناقض اصلی حقوق بشر بوده و لذا به هیچ‌وجه شایستگی سخن گفتن از مفاهیم متعالی مانند حقوق بشر را ندارد، اضافه کرد : آمریکا در حالی اشک تمساح درباره ملت ایران می ریزد که جنایت های این کشور علیه ایران از جمله ساقط کردن هواپیمای مسافربری و تحریک اذناب داخلی در ترور مردم و مسئولین در طول دهه های گذشته و تلاش همه‌جانبه برای محروم کردن ملت سرافراز ایران از حقوق اولیه خود، برای همیشه در اذهان مردم ایران زنده است و اقدامات قهری یکجانبه آمریکا از جمله تحریم‌های غیرقانونی اقتصادی این کشور که مصداق روشن تروریسم اقتصادی بر علیه مردم ایران و از جمله موانع اصلی ورود داروهای ضروری برای بیماران ایرانی شده است، خود نقض فاحش حقوق مردم ایران را در پی داشته است.
سخنگوی وزارت امور خارجه، ادعاهای رژیم آمریکا را ریاکارانه و به منظور نیل به اهداف سیاسی نامشروع این کشور دانست و تاکید کرد: دستور مستقیم رئیس جمهور وقت آمریکا برای ترور بزدلانه سردار شهید سپهبد قاسم سلیمانی که قهرمان مبارزه با تروریسم در منطقه غرب آسیا بود، به خوبی ماهیت تروریستی ایالات متحده را به نمایش گذاشته است.
خطیب زاده افزود: دولت آمریکا چشم خود را در برابر نقض های فاحش و سیستماتیک حقوق بشر در داخل کشور خود و متحدین اذنابش بسته است. همگان به طور مکرر دیده اند که چگونه تبعیض نژادی در آمریکا علیه اقلیت‌ها و آفریقایی تبارها به طور سیستماتیک و گسترده رخ می دهد، که در جای خود منجر به اعتراض وسیع سیاهپوستان و مردم در این کشور شده است. خشونت های افسارگسیخته پلیس و قتل سیاهپوستان در جلو دیدگان مردم، رویکردهای ضد حقوق بشری دولت آمریکا را عیان می سازد و تاسف‌بار تر آنکه پاسخ آمریکا به این موارد از نقض حقوق بشر تنها اقدامات نمایشی، بی اعتنایی و بی توجهی بوده است.
سخنگوی وزارت امور خارجه در پایان خاطر نشان ساخت: جمهوری اسلامی ایران براساس موازین حقوق داخلی و تعهدات بین المللی خود همواره در راستای تحقق حقوق ملت بزرگ ایران و ارتقاء آرمانهای اصیلی چون حقوق بشر راستین حرکت کرده است و اینگونه اظهارات و گزارش های بی اساس و ریاکارانه تزلزلی در این مسیر و اراده دولت و ملت ایران برای ساخت ایرانی عزیز و سربلند بر اساس ارزشها و اصول دینی و ملی خود ایجاد نخواهد کرد.                           ",https://www.asriran.com/003VFZ
835112,۱۴۰۱/۰۱/۲۵,بین الملل,آمریکا: جنگ در اوکراین طولانی خواهد شد,جیک سالیوان: رییس جمهوری ارزیابی کرده است که روسیه و ولادیمیر پوتین مصمم به پاک کردن هویت اوکراینی و هویت مستقل آن هستند.,"جیک سالیوان مشاور امنیت ملی آمریکا اعلام کرد که جنگ در اوکراین احتمالا طولانی خواهد شد.
به گزارش ایرنا؛ سالیوان در خصوص اظهارات جو بایدن رییس جمهوری آمریکا که مدعی شده بود روسیه در اوکراین مرتکب نسل کشی شده است، با تایید ادعاهای بایدن گفت: رییس جمهوری ارزیابی کرده است که روسیه و ولادیمیر پوتین مصمم به پاک کردن هویت اوکراینی و هویت مستقل آن هستند.
وی ادامه داد: وقتی که شما این را در کنار کشتار جمعی قرار می دهید، از نظر رییس جمهوری آمریکا این یک نسل کشی است.                           ",https://www.asriran.com/003VFY
835111,۱۴۰۱/۰۱/۲۵,بین الملل,یک پژوهشگر بین المللی: تعداد گورهای جمعی داعش در عراق، شگفت آور است,ریچر توضیح داد: جنایات جنگی که داعش مرتکب شد براساس بوروکراسی بالایی سازماندهی شده اند ، این اقدامات فردی نبوده به نظر می‌رسد بسیار برنامه‌ریزی شده بود و وضعیت گورها هم موید این واقعیت است همه چیز نشان می‌دهد که فرماندهان عالی رتبه این گروه همزمان از تحولات میدان نبرد نیز کاملا آگاه بودند.,"کریستین ریچر ،رییس گروه بین المللی تحقیق درباره جنایات داعش در عراق گفت: تعداد بسیار بالای گورهای دسته جمعی به جا مانده از کشتارهای داعش در عراق شگفتی آور است .
به گزارش آناتولی وی این مطلب را در حاشیه یک کنفرانس درباره این گروه تروریستی دربرلن با هدف بررسی موضوع کمکهای مالی به افراط گرایان بیان کرد و افزود: با درنظر گرفتن این گورهای جمعی در کنار سایر فاکتورها ، می توان به تعداد کسانی که بدست داعش کشته شده اند دست یافت.
وی گفت: متاسفانه برای شناسایی این گورها از لحاظ وقت در مضیقه هستیم زیرا گذشت زمان شرایط اجساد را تغییر می کند ولی به هرحال نهایت تلاش خود را می کنیم.
ریچرادامه داد: می توان رد پولهایی که به این گروه داده می شود را گرفت و به حامیان تفکر بانیان این جنایتهای وحشیانه رسید ، ضروری است که مسوولان برنامه ریزی برای این جنایات ، صرفنظر از پست و مقامشان ، به دادگاه معرفی و محاکمه شوند .
ریچر توضیح داد: جنایات جنگی که داعش مرتکب شد براساس بوروکراسی بالایی سازماندهی شده اند ، این اقدامات فردی نبوده به نظر می‌رسد بسیار برنامه‌ریزی شده بود و وضعیت گورها هم موید این واقعیت است همه چیز نشان می‌دهد که فرماندهان عالی رتبه این گروه همزمان از تحولات میدان نبرد نیز کاملا آگاه بودند.
وی خاطرنشان کرد علاوه بر تجهیزات ذخیره اطلاعات و تلفن‌های همراه، از گروه داعش اسناد بسیار زیادی به جا مانده که در دست ارزیابی و مستندسازی هستند،
ریچر دادستان فدرال سابق آلمان بوده که هم اکنون ریاست تیم تحقیقاتی سازمان ملل متحد (یونیتاد) را که از سپتامبر گذشته در بغداد مستقر است، برعهده دارد.
وی بیش از یک دهه است که در مورد جنایات جنگی، نسل کشی و جنایات علیه بشریت، از جمله جنایات در رواندا و سوریه تحقیق می کند . ریچر ریاست دپارتمان حقوق کیفری بین‌المللی در دادستانی شهر کارلسروهه آلمان را بر عهده داشت و یونیتاد نیز برای کمک به مسولان عراقی در افشای جنایات داعش فعالیات می کند
داعش در تابستان ۲۰۱۴ حدود یک سوم خاک عراق را اشغال کرد وتاسال ۲۰۱۷ دراین مناطق بود .هنوز هم گروهای مخفی تابع این سازمان تروریستی در مناطق وسیعی از عراق حضور دارند وهر از چندگاه حملاتی مرگبار در این کشور انجام می دهند.                           ",https://www.asriran.com/003VFX
835110,۱۴۰۱/۰۱/۲۵,اقتصادی,طرح وزارت ارتباطات برای جبران افزایش قیمت اینترنت/ رئیس رگولاتوری: در تعرفه‌های جدید تخلفی رخ نداده است,غیر از یک مورد ابهام در تعرفه یکی از اپراتورهای ثابت که بلافاصله تا تکمیل بررسی‌ها برگردانده شد بقیه تغییرات بر اساس مصوبه کمیسیون تنظیم بوده و تخلفی رخ نداده است اما از اپراتورها خواسته‌ایم تا حد امکان این افزایش‌ها حداقلی باشد و تلاش کنند با تعریف بسته‌های مناسبتی یا هر روش دیگر اقشاری از جامعه که ممکن است دچار مشکل شوند را در نظر بگیرند.,"رییس سازمان تنظیم مقررات و ارتباطات رادیویی با اشاره به تغییرات قیمت بسته‌های اینترنتی از تهیه برنامه‌ای جبرانی برای اقشار کم برخوردار خبر داد.
به گزارش ایرنا، «صادق عباسی شاهکوه» رییس سازمان تنظیم مقررات و ارتباطات رادیویی با اشاره به اینکه مرجع تعرفه کمیسیون تنظیم مقررات ارتباطات است، گفت: آخرین مصوبه تعرفه اینترنت همراه مربوط به سال ۹۵ و اینترنت ثابت مربوط به سال ۹۶ است و بعد از این تاریخ، کمیسیون مصوبه‌ جدیدی دراین‌باره نداشته‌ است.
وی به تعیین کف و سقف قیمت بر اساس مصوبه کمیسیون تنظیم مقررات برای اپراتورها اشاره کرد و افزود: اگر اپراتورها بین کف و سقف قیمت بفروشند و با دلایل توجیهی عدم مخالفت سازمان را گرفته باشند تخلفی نکرده‌اند و سازمان تنظیم مقررات و ارتباطات رادیویی به‌عنوان ناظر مصوبات کمیسیون تنظیم برای رعایت حدود قانونی قیمت‌ها بسیار حساسیت دارد و هرگونه افزایش حداقلی در چارچوب مقررات هم حتماً باید با توجیهات کامل و اطمینان از تداوم خدمت و افزایش کیفیت شبکه باشد.
رئیس رگولاتوری ادامه داد: سازمان تنها در یک مورد دستور می‌دهد آن‌هم زمانی که اپراتوری بالاتر از سقف قانونی یا پایین‌تر از کف قیمت‌گذاری کند. اگر بالاتر از سقف باشد باید فوری برگردند اگر پایین‌تر از کف باشد معمولاً دستور نمی‌دهیم بالاتر از کف سرویس بدهند بلکه مطابق مقررات دستور می‌دهیم حداقل سه سال ادامه دهند یعنی به‌طورکلی دستورات رگولاتوری همیشه به سمت حمایت از مصرف‌کننده است. پس دستور افزایش نمی‌تواند از سمت رگولاتوری صادر شود.
عباسی شاهکوه تصریح کرد: شاید این سؤال پیش بیاید که چرا از کف قیمت پائین‌تر نمی‌شود، دلیل آن این است که اپراتورهای قوی‌تر رقیبان را با پایین کشیدن قیمت‌ها از رقابت خارج نکنند. چراکه آنچه واقعاً بازار را تنظیم می‌کند رقابت است. یادآوری می‌کنم قبل از وجود رقابت در موبایل سیم‌کارت به قیمت رسمی ۴۴۰ هزار تومان و نوبت‌های یک‌ساله عرضه می‌شد.
وی با اشاره به بالا رفتن هزینه‌های شبکه‌ها در سال‌های گذشته، گفت: در سال‌های ۹۶ و ۹۷ بر اساس اطلاعات ما اپراتورها سالانه حدود یک میلیارد دلار برای شبکه‌های خود هزینه می‌کردند اما این رقم هم‌اکنون به دلیل افزایش قیمت دلار به حدود ۳۰۰ تا ۴۰۰ میلیون دلار رسیده که ازنظر ریالی حتی بیشتر هم هست ولی حجم تجهیزاتی که می‌توان تأمین کرد بسیار کمتر است. با توجه به اینکه درآمد ریالی است اگر این روند ادامه پیدا کند در آینده شبکه‌ باکیفیتی باقی نمی‌ماند که در مورد ارزانی یا گرانی آن صحبت کنیم.
رییس سازمان تنظیم مقررات و ارتباطات رادیویی افزود: در سال گذشته به دلیل قانون بودجه امکان افزایش قیمت حتی در چارچوب مصوبات کمیسیون وجود نداشت درحالی‌که اپراتورها دائماً با طرح مشکلات خود به دنبال موافقت با افزایش بودند اما امسال که این منع قانونی برداشته شد در حد همان مصوبات سال‌های ۹۵ و ۹۶ به‌صورت حداقلی تغییراتی در تعرفه‌های خود اعمال کرده‌اند.
عباسی شاهکوه با اشاره به بررسی‌های انجام‌شده در بسته‌ها و تعرفه‌های جدید، گفت: غیر از یک مورد ابهام در تعرفه یکی از اپراتورهای ثابت که بلافاصله تا تکمیل بررسی‌ها برگردانده شد بقیه تغییرات بر اساس مصوبه کمیسیون تنظیم بوده و تخلفی رخ نداده است اما از اپراتورها خواسته‌ایم تا حد امکان این افزایش‌ها حداقلی باشد و تلاش کنند با تعریف بسته‌های مناسبتی یا هر روش دیگر اقشاری از جامعه که ممکن است دچار مشکل شوند را در نظر بگیرند.
وی سقف فروش یک گیگابایت اینترنت برای سیم‌کارت دائمی و اعتباری را به ترتیب حدود ۴۰ هزار تومان و ۶۰ هزار تومان و برای اپراتورهای ثابت را ۲ هزار تومان بر اساس مصوبه کمیسیون تنظیم مقررات اعلام کرد و افزود: در حوزه موبایل که تاکنون بسیار پایین‌تر از این مبلغ عرضه می‌شد و در حوزه ثابت نیز کمی بیشتر از ۵۰ درصد سقف تعیین‌شده به فروش می‌رسید. البته در حال بررسی هستیم که حتی سقف تعرفه موبایل را کاهش دهیم.
عباسی شاهکوه با اشاره به اینکه ما بر اساس قانون از اپراتورها نه افزایش تعرفه که پوشش کامل، کیفیت بهتر و ارتقای فناوری می‌خواهیم که مطالبات اصلی مردم. فعالان این حوزه است، تصریح کرد: با این افزایش قیمت‌ها و امکان سرمایه‌گذاری اپراتورها، دیگر بهانه‌ای از اپراتورها نمی‌پذیریم و از آنها خواسته‌ایم که برنامه خود را به‌صورت گام‌های یک‌ساله برای پوشش کامل پهن باند سیار، افزایش دو برابری کیفیت و پوشش ۵G حداقل برای ۱۰ درصد جمعیت کشور تا سه سال آینده به ما ارائه کنند.
وی به آغاز سرمایه‌گذاری اپراتورها بعد از واگذاری فرکانس ۲۳۰۰ توسط وزارت ارتباطات از سال گذشته اشاره کرد و افزود: توجیهاتی که اپراتورها برای افزایش قیمت داشته‌اند تا حدی قابل‌قبول است و ما از طرف مردم وظیفه‌داریم پیگیری کنیم که این درآمدها صرف توسعه و افزایش کیفیت و پوشش شبکه شود. من همین‌جا از اپراتورها می‌خواهم که هم میزان افزایش مؤثر، هم دلایل خود و هم برنامه‌های خود برای توسعه را برای مردم عزیزمان تشریح کنند. البته با توجه به وجود فضای نسبتاً رقابتی کاربران هم تا حدودی حق انتخاب دارند.
عباسی شاهکوه با اشاره به اینکه حجم استفاده ۴۰ درصد کاربران دیتای موبایل زیر ۲ گیگابایت است، تصریح کرد: با تأکید وزیر ارتباطات به دنبال برنامه‌ای هستیم که برای جبران افزایش قیمت برای اقشار کم برخوردار یا کل جامعه بسته‌هایی را در نظر بگیریم که مشکلی ازنظر دسترسی عادلانه ایجاد نشود و این برنامه، پس از نهایی شدن اعلام می‌شود.
وی افزود: ما به‌عنوان دولت و نهاد ناظر وظیفه‌داریم امکان دسترسی تمام مردم را به شبکه‌ای باکیفیت و قیمت مناسب فراهم کنیم.                           ",https://www.asriran.com/003VFW
835109,۱۴۰۱/۰۱/۲۵,بین الملل,ایلان ماسک پیشنهاد خرید توییتر را داد,رئیس تسلا و اسپیس ایکس در نامه‌اش توضیح می دهد که فهمیده‌ است که توییتر به شکل کنونی پیشرفت نمی‌کند و نمی‌تواند ماموریت اجتماعی خود را برآورده کند.,"""ایلان ماسک"" ثروتمندترین فرد جهان و رئیس شرکت تسلا که به بزرگترین سهامدار شبکه توییتر نیز تبدیل شده است، پیشنهاد خرید این شبکه اجتماعی را به قیمت ۴۰ میلیارد دلار ارایه داد.
به گزارش ایرنا به نقل از روزنامه فرانسوی لو فیگارو، این میلیاردر پیشنهاد خرید توییتر را به قیمت هر سهم ۵۴.۲۰ دلار ارائه کرده است.
این مبلغ در مجموع ۴۰ میلیارد دلار است که ماسک می‌گوید آن را به صورت نقدی تسویه می‌کند.
برای سهامداران توییتر، این پیشنهاد در مقایسه با ۲۸ ژانویه، تاریخی که ماسک شروع به خرید سهام این شبکه اجتماعی کرد، افزایش ۵۴ درصدی داشته است.
روز چهارشنبه هر سهم توییتر ۴۵ دلار ارزش داشت اما هنگامی که این پیشنهاد اعلام شد، سهام توییتر بیش از ۱۰ درصد در معاملات قبل از بازار در نیویورک جهش کرد.
ماسک در نامه‌ای که به رئیس هیات مدیره توییتر ارسال کرده است، اعلام کرد: این بهترین و آخرین پیشنهاد من است. اگر رد شد باید در جایگاه سهامدار تجدید نظر کنم.
این کارآفرین در حال حاضر کمی بیش از ۹ درصد از سرمایه شرکت توییتر را در اختیار دارد.
رئیس تسلا و اسپیس ایکس در نامه‌اش توضیح می دهد که فهمیده‌ است که توییتر به شکل کنونی پیشرفت نمی‌کند و نمی‌تواند ماموریت اجتماعی خود را برآورده کند.
به اعتقاد ماسک، توییتر باید تغییر کند و دوباره به یک شرکت خصوصی تبدیل شود.
ثروتمندترین فرد جهان ادامه می‌دهد: توییتر ظرفیت زیادی دارد و من آن را آزاد خواهم کرد.                           ",https://www.asriran.com/003VFV
835108,۱۴۰۱/۰۱/۲۵,اجتماعی ,جزئیات مجوز ویژه فعالیت اصناف در ماه مبارک رمضان,واحدهای صنفی آبمیوه و بستنی، سرو قهوه، کافه و کافی‌شاپ، قهوه‌خانه و سفره‌خانه و هر نوع واحد صنفی که خدمات پذیرایی ارائه می‌کنند تا افطار حق فعالیت ندارند.,"اتاق اصناف تهران در اطلاعیه‌ای بر لزوم اجرای دستورالعمل مجوز ویژه فعالیت اصناف در ماه مبارک رمضان تاکید کرد.
به گزارش ایرنا، اتاق اصناف تهران در اطلاعیه‌ای اعلام کرد: طرح انتظام‌بخشی «تامین نظم و امنیت در صنوف و اماکن عمومی در ماه مبارک رمضان» با همکاری پلیس اماکن و اتاق‌ها و اتحادیه‌های صنفی اجرا می‌شود.
بر این اساس و با توجه به تاکید پلیس اماکن به اتاق اصناف ایران، مسئولیت نیازسنجی تعداد واحدهای صنفی که مجاز به فعالیت در ماه مبارک رمضان هستند (با درنظر گرفتن شاخص‌هایی نظیر تناسب بافت جمعیت، میزان مسافرین ورودی به شهر، تعدد ورودی و خروجی شهر و …) و معرفی متقاضیان واجد شرایط به ادارات نظارت بر اماکن عمومی برای اخذ مجوز ویژه فعالیت در ماه مبارک رمضان با اتحادیه‌های صنفی مربوطه است.
به موجب دستورالعمل پلیس نظارت بر اماکن عمومی فرماندهی انتظامی، در صورت بالا بودن تعداد اعضای تحت پوشش واجد شرایط، لازم است اتحادیه‌های صنفی مربوطه نسبت به شیفت‌بندی آنان در دو نیمه یا سه دهه اقدام کنند.
همچنین رعایت ضوابط ذیل الزامی است:
صدور مجوز ویژه رمضان برای واحدهای صنفی پذیرایی باید صرفا برای واحدهای مجاز و دارای پروانه کسب معتبر انجام شود.
واحدهای صنفی آبمیوه و بستنی، سرو قهوه، کافه و کافی‌شاپ، قهوه‌خانه و سفره‌خانه و هر نوع واحد صنفی که خدمات پذیرایی ارائه می‌کنند تا افطار حق فعالیت ندارند.
واحدهای صنفی که برای آن‌ها مجوز فعالیت ویژه رمضان صادر می‌شود باید نسبت به پوشاندن شیشه‌های در و پنجره و ویترین واحد صنفی خود (به‌نحوی‌که از بیرون داخل واحد صنفی قابل‌رؤیت نباشد) اقدام کنند و اطلاع‌رسانی لازم با نصب بنر و پلاکاردی مبنی بر این که «این واحد صنفی برابر مجوز صادره از مراجع مرتبط (اتحادیه و اماکن) می‌تواند برای مسافران ارائه خدمات کند» انجام شود.
نحوه صدور مجوز برای واحدهای صنفی باید محدود و متناسب با محل، منطقه، شهر به‌گونه‌ای باشد که حرمت ماه مبارک رمضان حفظ شده و تفاوت این ماه با ایام ماه‌های عادی قابل لمس باشد.
فعالیت واحدهای صنفی اغذیه‌فروشی دارای مجوز نیز نباید موجب تشکیل صف مشتریان مقابل واحدهای صنفی در ماه مبارک رمضان شود.
عرضه غذاهای کبابی و دودزا در طول روز تا قبل از افطار ممنوع است.
تمامی واحدهای صنفی پذیرایی و اغذیه‌فروشی (اعم از بیرون بر، کترینگ، اینترنتی و …) باید با شرایط گفته شده مجوز فعالیت ویژه رمضان از ادارات نظارت بر اماکن عمومی اخذ کنند.
واحدهای صنفی کله پزی، حلیم و آش بعد از افطار مجاز به پذیرش مشتری در داخل واحد صنفی بوده، بنابراین یک ساعت قبل از افطار به صورت بیرون بر می‌توانند فعالیت کنند.
لازم به ذکر است از سوی پلیس نظارت بر اماکن عمومی و گشت های نظارتی اتاق اصناف تهران و اتحادیه های صنفی با متخلفان، برخورد قانونی خواهد شد.                           ",https://www.asriran.com/003VFU
835107,۱۴۰۱/۰۱/۲۵,اجتماعی ,وزیر جهادکشاورزی: شرایط بسیار سخت خشکسالی را پیش رو داریم,وزیر جهاد کشاورزی: با توجه به ابعاد پدیده خشکسالی ، دولت همه توان خود را برای کمک به کشاورزان و خسارت دیدگان این بخش به کار خواهد گرفت.,"وزیر جهاد کشاورزی گفت: شرایط بسیار سخت خشکسالی که از سال زراعی گذشته در اغلب مناطق کشور رخ داده امسال نیز با آن مواجه خواهیم بود ولی با تعامل نزدیک با وزارت نیرو تلاش می‌شود از این شرایط سخت عبور کنیم.
به گزارش ایرنا سیدجواد ساداتی نژاد پنجشنبه پس از برگزاری شورای کشاورزی سه شهرستان ایذه ، باغملک و دزپارت(دهدز) در ایذه در گفت‌وگو با خبرنگاران افزود:تغییر الگوی کشت متناسب با کم آبی و خشکسالی ، پرداخت تسهیلات ارزان قیمت ، استمهال وام و بخشودگی جرایم دیرکرد و تامین علوفه مورد نیاز دامداران از مهمترین راهکاری های عبور از خشکسالی و کمک به بهره برداران بخش کشاورزی و دامداری کشور خواهد بود.
وی با اشاره به تغییر اقلیمی در سال های اخیر و آثار آن بر بخش کشاورزی اظهار داشت: این تغییرات در اغلب حوضه های آبی کشور به خصوص رودخانه کرخه به وضوح دیده می شود ولی آنچه مهم است همراهی و مشارکت بهره برداران و اتحادیه های کشاورزی و دامپروری است برای کمک به کشاورزان و تامین معیشت آنان با توجه به کمبود آب و خشکسالی است.
وزیر جهاد کشاورزی در ادامه افزود:با توجه به ابعاد پدیده خشکسالی ، دولت همه توان خود را برای کمک به کشاورزان و خسارت دیدگان این بخش به کار خواهد گرفت.                           ",https://www.asriran.com/003VFT
835106,۱۴۰۱/۰۱/۲۵,بین الملل,پوتین: صادرات انرژی روسیه را از اروپا به آسیا هدایت می‌کنیم,رئیس‌جمهور روسیه: ما فرض می‌کنیم که در آینده تحویل [انرژی] به غرب کاهش خواهد یافت بنابراین باید صادرات خود را به سمت بازارهای جنوب و شرق که به سرعت در حال رشد هستند، تغییر دهیم.,"رئیس جمهوری روسیه با بیان اینکه اروپایی ها موجب بی‌ثباتی بازار انرژی شده‌اند، خواستار تغییر مسیر صادرات انرژی روسیه از اروپا به آسیا شد.
به گزارش ایرنا به نقل از روزنامه لو فیگارو، ولادیمیر پوتین روز پنجشنبه در جلسه هیات دولت با تبیین این راهبرد، اورپایی‌ها را به بی‌ثبات کردن بازار انرژی متهم کرد.
رئیس‌جمهور روسیه گفت: ما فرض می‌کنیم که در آینده تحویل [انرژی] به غرب کاهش خواهد یافت بنابراین باید صادرات خود را به سمت بازارهای جنوب و شرق که به سرعت در حال رشد هستند، تغییر دهیم.
پوتین اضافه کرد: کشورهای اروپایی دائم اعلام می‌کنند که بدون عرضه انرژی از طرف روسیه عمل کنند و با این کار بازار را بی‌ثبات کرده و قیمت‌ها را بالا می‌برند.
بر اساس برآوردهای سازمان ملل متحد، از زمان آغاز جنگ روسیه با همسایه غربی خود در ۲۴ فوریه، دست کم یکهزار و ۸۹۲ غیرنظامی در اوکراین کشته و ۲ هزار و ۵۵۸ نفر زخمی شده‌اند و تخمین زده می‌شود که رقم واقعی بسیار بیشتر باشد.
به گفته آژانس پناهندگان سازمان ملل، بیش از ۴.۲۴ میلیون اوکراینی به کشورهای دیگر گریخته و میلیون‌ها نفر نیز در داخل کشور در چادرها زندگی می‌کنند.
تاکنون بسیاری از کشورهای جهان با حمله نظامی روسیه به اوکراین، تحریم‌های گسترده‌ای در حوزه‌های مالی علیه مسکو وضع کرده‌اند و این تحریم‌ها را به تدریج به بخش انرژی روسیه گسترش می‌دهند.                           ",https://www.asriran.com/003VFS
835105,۱۴۰۱/۰۱/۲۵,اجتماعی ,خوراکی‌هایی که برای گشودن روزه مناسب نیست,توجه کنید که بلافاصله بعد از سحری یا شام نخوابید؛ زیرا این کار باعث فشار به دهانه معده و عدم قرارگیری غذا در انتهای معده برای هضم کامل می‌شود و لذا عواقبی مثل رفلاکس، نفخ و سوء هاضمه را به دنبال خواهد داشت و از طرفی خواب نیز نا آرام و مختل خواهد بود؛ لذا حداقل نیم ساعت بعد از صرف این وعده‌ها نخوابید.,"با آغاز ماه مبارک رمضان، تغییر در برنامه غذایی و ساعت غذا خوردن افراد می‌تواند سبب بروز برخی مشکلات گوارشی شود؛ موضوعی که با رعایت برخی نکات تغذیه‌ای از جمله دقت در انتخاب خوراکی‌هایی که در وعده مهم افطار مصرف می‌کنیم می‌تواند تا حد زیادی از بروز مشکلات گوارشی جلوگیری کند.
به گزارش ایسنا، نوشیدن شیر به تنهایی، آب سرد، برخی میوه‌ها مثل هندوانه، هلو، خیار و خربزه برای گشودن روزه مناسب نیست؛ زیرا باعث تولید مواد نامناسب در دستگاه گوارش می‌شود. البته شیر گرم و شیرین شده با عسل یا شکر و یا به شکل معجون مانعی ندارد. آب بسیار سرد نیز در این هنگام باعث از بین رفتن حرارت ذاتی معده شده و آن را ضعیف می‌کند.
توجه کنید که بلافاصله بعد از سحری یا شام نخوابید؛ زیرا این کار باعث فشار به دهانه معده و عدم قرارگیری غذا در انتهای معده برای هضم کامل می‌شود و لذا عواقبی مثل رفلاکس، نفخ و سوء هاضمه را به دنبال خواهد داشت و از طرفی خواب نیز نا آرام و مختل خواهد بود؛ لذا حداقل نیم ساعت بعد از صرف این وعده‌ها نخوابید.
از فعالیت بدنی بلافاصله پس از صرف سحری یا شام بپرهیزید. حداقل تا یک ساعت پس از غذا هیچ فعالیت سنگینی از جمله دویدن، شنا، طناب زدن مجاز نیست، اما قدم زدن آرام و کوتاه مفید است.
بنابراعلام دفتر بهبود تغدیه وزارت بهداشت، برای کاهش احساس تشنگی و گرما از این نوشیدنی‌ها استفاده کنید؛ عرق کاسنی، عرق شاطره، عرق کاهو، تخم خرفه، ماءالشعیر طبی، فالوده هندوانه با سکنجبین میل کنید. البته افرادی که معده و کبد سرد دارند باید در مصرف این نوشیدنی‌ها احتیاط کنند.                           ",https://www.asriran.com/003VFR
835104,۱۴۰۱/۰۱/۲۵,اجتماعی ,تمدید ثبت نام آزمون ورودی مدارس سمپاد تا ۲۷ فروردین,آزمون‌ ورودی پایه هفتم، ساعت ۹ صبح روز پنجشنبه مورخ ۲۶ خردادماه و آزمون تکمیل ظرفیت پایه دهم، ساعت ۹ صبح روز جمعه مورخ ۲۷ خردادماه برگزار می شود.,"مهلت ثبت نام در آزمون های ورودی مدارس استعدادهای درخشان (سمپاد) تا پایان روز شنبه ۲۷ فروردین ماه تمدید شد.
به گزارش ایرنا، سازمان ملی پرورش استعدادهای درخشان در اطلاعیه ای اعلام کرد: مهلت ثبت نام و پرداخت هزینه آزمون­ های ورودی پایه­‌های هفتم و دهم مدارس استعدادهای درخشان جهت سال تحصیلی ۰۲-۱۴۰۱، تا پایان روز شنبه ۲۷ فروردین ماه در سامانهazmoon.medu.ir تمدید شد.
 پیش از این اعلام شده بود که ثبت‌نام داوطلبان آزمون ورودی پایه هفتم و آزمون ورودی تکمیل ظرفیت پایه دهم از امروز سه شنبه۱۶ فروردین ماه آغاز و تا روز پنج شنبه ۲۵ فروردین از طریق سامانۀ ثبت‌نام به نشانی الکترونیکی azmoon.medu.ir انجام خواهد شد.
بر اساس این گزارش آزمون‌ ورودی پایه هفتم، ساعت ۹ صبح روز پنجشنبه مورخ ۲۶ خردادماه و آزمون تکمیل ظرفیت پایه دهم، ساعت ۹ صبح روز جمعه مورخ ۲۷ خردادماه برگزار می شود.
درصورت بروز مشکلات ناشی از همه‌گیری بیماری کرونا این تاریخ به صلاحدید ستاد ملی مبارزه با کرونا قابل تغییر است بنابراین لازم است، داوطلبان به اطلاعیه‌های صادره از سوی سازمان ملی پرورش استعدادهای درخشان که از طریق همین سایت (sampad.medu.ir) منتشر می شود، توجه کنید.                           ",https://www.asriran.com/003VFQ
835103,۱۴۰۱/۰۱/۲۵,اجتماعی ,صدور دو هشدار سطح زرد هواشناسی در سیستان و بلوچستان,سرعت وزش بادی تا بیشینه 55 کیلومتر بر ساعت سبب مواج شدن دریا و یا احتمالا وقوع پدیده گردوخاک در سواحل جنوبی استان خواهد شد.,"پیش بینی وزش باد شدید در سیستان و بلوچستان سبب شده تا اداره کل هواشناسی این استان دو اخطاریه جوی صادر کند.
به گزارش ایسنا- معاون اداره کل هواشناسی سیستان و بلوچستان گفت: از ابتدای هفته آینده وزش باد در استان پدیده غالب جوی خواهد بود.
محمود دیانتی با اشاره به اینکه از ظهر روز شنبه بیست و هفت فروردین تا اواخر وقت دوشنبه وزش باد در سواحل سبب افزایش ارتفاع موج تا یک و نیم متر هم خواهد شد، گفت: سرعت وزش بادی تا بیشینه 55 کیلومتر بر ساعت سبب مواج شدن دریا و یا احتمالا وقوع پدیده گردوخاک در سواحل جنوبی استان خواهد شد.
وی احتمال آسیب به شناورهای سبک و تورهای صیادی را دور از انتظار ندانست و ادامه داد: در این مدت از شنا در سواحل پرهیز شود.
معاون اداره کل هواشناسی همچنین از وزش باد شدید و نسبتا شدید در هفته آینده و از روز شنبه در مناطق شمالی و جنوبی استان، برای روز یکشنبه در زاهدان و مناطق مرکزی و دوشنبه در شهرستان های استان خبر داد.
دیانتی گفت:وزش این باد سبب خیزش گردوخاک، کاهش دید افقی و کیفیت هوا خواهد شد.
به پیشنهاد این مقام مسئول کوهنوردان از صعود به ارتفاعات در مدت یاد شده خودداری کنند.
وی احتمال برخورد صاعقه و جاری شدن رواناب در روز یکشنبه را نیز دور از انتظار ندانست.                           ",https://www.asriran.com/003VFP
835102,۱۴۰۱/۰۱/۲۵,علمی,کاهش بار ویروسی با تزریق واکسن کرونا,ما می‌دانیم ویروسی که باعث کووید-۱۹ می‌شود ابتدا در دستگاه تنفسی فوقانی فرد نفوذ می‌کند. در روزهای نخست ابتلا به عفونت، ویروس به سرعت تکثیر می‌شود و این همان لحظه‌ای است که بیماری فرد مسری‌تر می‌شود.,"نتایج یافته‌های اخیر محققان دانشگاه ژنو حاکی از آن است که تزریق واکسن‌های مبتنی بر آران‌ای پیام‌رسان می‌تواند بار ویروسی را به طور قابل توجهی کاهش دهد.
به گزارش ایسنا، تحقیقات جدید منتشر شده در مجله نیچر مدیسین ""Nature Medicine "" نشان داده است که انجام واکسیناسیون کووید-۱۹ می‌تواند بار ویروسی عفونی هر فرد را کاهش دهد. محققان طی این مطالعه مسری بودن سه سویه مختلف کروناویروس سندرم حاد تنفسی ۲ را بین افراد واکسینه شده و واکسینه نشده مورد بررسی قرار داده و آنها را با یکدیگر مقایسه کردند.
ما می‌دانیم ویروسی که باعث کووید-۱۹ می‌شود ابتدا در دستگاه تنفسی فوقانی فرد نفوذ می‌کند. در روزهای نخست ابتلا به عفونت، ویروس به سرعت تکثیر می‌شود و این همان لحظه‌ای است که بیماری فرد مسری‌تر می‌شود.
حجم ویروس در دستگاه تنفسی فوقانی فرد به طور کلی به عنوان بار ویروسی (viral load) شناخته می‌شود. اعتقاد بر این است که بار ویروسی بالا با عفونی شدن بیشتر مرتبط است و محققان دو روش اصلی برای اندازه‌گیری حجم آن بار ویروسی دارند. اولین و متداول‌ترین روش مورد استفاده، آزمایش پی سی آر است.
آزمایش پی سی آر با تقویت نسخه‌هایی از مواد ژنتیکی ویروس، عمل می‌کند. عملا طی هر چرخه آزمایش، ماده ژنتیکی موجود در هر نمونه دو برابر می‌شود. معمولا اگر بعد از ۳۰ تا ۴۰ چرخه هیچ اثری از ویروس یافت نشد، آزمایش پی.سی.آر فرد منفی گزارش می‌شود.
حجم CT(آستانه چرخه) معیاری برای نشان دادن این موضوع است که چند بار آزمایش آستانه چرخه، قبل از یافتن ماده ژنتیکی ویروسی انجام شده است. تعداد کم به این معنی است که مقدار زیادی از مواد ویروسی در نمونه سواب اصلی وجود داشته، در حالی که مقدار CT بالاتر، عکس این موضوع را نشان می‌دهد.
بنابراین مقادیر CT اغلب برای تعیین بار ویروسی یک بیمار کووید-۱۹ استفاده می‌شود و بار ویروسی بالا به طور کلی با مسری بودن یک بیمار در آن مقطع زمانی مرتبط است. با این حال، نتایج تحقیقاتی که طی آن بارهای ویروسی اندازه گیری شده با روش پی.سی.آر و میزان انتقال مرتبط دانسته‌ شده‌اند، متناقض بوده است.
""ایزابلا اکرل""(Isabella Eckerle) محقق ارشد این مطالعه می‌گوید، اندازه‌گیری بار ویروسی با این روش، نشانه خوبی از میزان عفونی بودن آن بار ویروسی خاص نیست.
اکرل گفت: آزمایش پی.سی.آر در شناسایی افراد آلوده بسیار موثر است اما نشان نمی‌دهد که آیا آنها عفونی هستند و می‌توانند ویروس را به افراد دیگر منتقل کنند یا خیر. با این حال، مفهوم مسری بودن برای تصمیم گیری در مورد اقدامات پیشگیرانه جمعی مانند دوره‌های قرنطینه ضروری است.
راه دوم برای اندازه گیری عفونی بودن در یک نمونه ویروسی مشخص، جداسازی آن ویروس در کشت سلولی و مشاهده سرعت تکثیر آن است. این روش برای سالها به‌عنوان معیار مناسبی برای عفونی‌سازی ویروسی مورد استفاده قرار گرفته است، اما در همه‌گیری کووید-۱۹ به‌ طور مکرر به کار گرفته نشده است.
طی این مطالعه محققان این آزمایش‌ها را روی چند صد نمونه کروناویروس سندرم حاد تنفسی ۲ شامل سه سویه مختلف(سویه اصلی، دلتا و اُمیکرون) گرفته شده از افراد واکسینه شده و واکسینه، بررسی کردند.
محققان ابتدا دریافتند که ارتباط بسیار کمی بین بار ویروسی اندازه‌گیری شده با مقدار CT آزمایش پی سی آر و بار ویروسی عفونی اندازه‌گیری شده از کشت‌های سلولی وجود دارد. محققان همچنین دریافتند که سن و جنسیت هیچ نقشی در تاثیرگذاری بر بار ویروسی عفونی افراد ندارد.
اکرل اظهار کرد: ما تاثیر واکسیناسیون(۲ دوز واکسن مبتنی بر آران‌ای پیام‌رسان) را بر بار ویروسی عفونی بررسی کرده‌ایم. در افراد واکسینه شده مبتلا به سویه دلتا، مقدار ویروس عفونی تقریبا پنج برابر کمتر بود و نسبت به افراد واکسینه نشده مبتلا به سویه دلتا، سریع‌تر مقدار ویروس از بین می‌رفت.
هنگامی که محققان بارهای ویروسی عفونی را در بیماران مبتلا به نوع اُمیکرون بررسی کردند، نتایج کاملا متفاوت بود. در سویه اُمیکرون، آن دسته از بیماران واکسینه شده که دو دوز واکسن را دریافت کرده بودند، بارهای ویروسی عفونی مشابهی با بیماران واکسینه نشده داشتند. اما با تزریق دوز سوم واکسن، کاهش زیادی در بار ویروسی عفونی مشاهده شد که این موضوع با حجم وسیعی از تحقیقات که می‌گویند تزریق دوز سوم واکسن برای محافظت در برابر سویه اومیکرون بسیار مهم است، مطابقت دارد.
یکی از یافته‌های شگفت انگیزتر در این مطالعه این بود که به طور کلی به نظر می‌رسد سویه اُمیکرون در مقایسه با نوع دلتا سطوح پایین‌تری از بار ویروسی عفونی ایجاد می‌کند. با توجه به اینکه می‌دانیم اُمیکرون به طور قابل‌توجهی قابل انتقال‌تر از انواع قبلی کروناویروس سندرم حاد تنفسی ۲ است، محققان می‌گویند که هنوز دقیقا مشخص نیست که چه مکانیزمی پشت افزایش قابلیت انتقال این سویه پنهان است.
""پااولین ودر""(Pauline Vetter) یکی از نویسندگان این مطالعه گفت: ما هنوز علت این موضوع را نمی‌دانیم، اما داده‌های ما نشان می‌دهد که مکانیسم‌های عفونی دیگری در این موضوع نقش دارند. اکنون واضح است که جهش‌های اُمیکرون آن را به شدت از سایر سویه‌ها متمایز می‌کنند و به آن اجازه می‌دهند تا حدی توانایی فرار از واکسن داشته باشد و اثربخشی برخی از درمان‌های ضد ویروسی که تاکنون استفاده شده را نیز کاهش دهد.
در حالی که نتایج این مطالعه نمی‌تواند به طور صریح قابلیت انتقال ویروس در دنیای واقعی را به این معیار کشت سلولی بار ویروسی عفونی مرتبط کند، اما این یافته‌ها بینش‌هایی را در مورد چگونگی تاثیر واکسیناسیون بر بار ویروسی عفونی ارائه می‌دهد.
اکرل در توییتر گفت: واکسیناسیون می‌تواند بار ویروسی عفونی را کاهش دهد که این امر احتمالا به کاهش انتقال منجر می‌شود.                           ",https://www.asriran.com/003VFO
835101,۱۴۰۱/۰۱/۲۵,سیاست خارجی,دیدار برجامی نماینده روسیه با اعضای نمایندگی دائم ایران در وین,مذاکرات وین در پی برخی تحولات اخیر در مناسبات سیاسی بین‌المللی در پی حمله روسیه به اوکراین، اعمال تحریم‌های متعدد واشنگتن علیه روسیه و کشمکش‌های تهران- واشنگتن بر سر برخی مسائل باقی مانده در مذاکرات، اخیرا تا اطلاع ثانوی متوقف شد.,"نماینده روسیه در سازمان‌های بین‌المللی واقع در وین در توییتی از دیدار خود با اعضای نمایندگی دائم ایران در وین بر سر احیای برجام خبر داد.
به گزارش ایسنا، میخائیل اولیانوف نماینده روسیه در سازمان‌های بین‌المللی واقع در وین روز پنح‌شنبه در توییتی نوشت: با همتایانم در نمایندگی دائم ایران در وین دیدار کردم تا درخصوص مسائل کاربردی مرتبط با مذاکرات وین بر سر احیای برجام گفت‌وگو کنیم.

مذاکرات وین در پی برخی تحولات اخیر در مناسبات سیاسی بین‌المللی در پی حمله روسیه به اوکراین، اعمال تحریم‌های متعدد واشنگتن علیه روسیه و کشمکش‌های تهران- واشنگتن بر سر برخی مسائل باقی مانده در مذاکرات، اخیرا تا اطلاع ثانوی متوقف شد.
سعید خطیب‌زاده، سخنگوی وزارت امور خارجه کشورمان در این باره گفته بود: آن چه که در وین هست به خاطر رویکرد آمریکا در نقطه توقف قرار دارد .
خطیب زاده با بیان این که دولت واشنگتن در مورد موضوعات باقی مانده در مذاکرات وین هنوز تصمیمات سیاسی خود را نگرفته است تصریح کرد: آمریکا تلاش می کند موضوعات باقی مانده در این مذاکرات را گروگان مسائل سیاست داخلی خود کند.
او افزود: ما ملت صبوری هستیم ولی تا ابد صبر نمی کنیم و اگر آمریکا می خواهد توافقی صورت بگیرد باید تصمیم سیاسی خود را در اسرع وقت بگیرد.
سخنگوی وزارت خارجه در پاسخ به سوال دیگری درارتباط با توقف مذاکرات وین تصریح کرد: آنچه که در دو هفته گذشته بیش از پیش برای ما روشن شده این است که بایدن و کاخ سفید هنوز تصمیم خود را نگرفته اند و متاسفانه کل یک توافق را گروگان مسائل حزبی و داخلی آمریکا کرده اند و آنها همان رویکردی را در پیش گرفته اند که منجر به شکست بسیاری از توافقات بین المللی شده است. یعنی منوط کردن یک توافق بین المللی به زد و بندهای داخلی خودشان .
خطیب‌زاده با بیان این‌که «توافق برجام و قطعنامه ۲۲۳۱شورای امنیت سازمان ملل در مورد این توافق بین المللی چارچوب بحث است و در همین چارچوب دولت بایدن باید تصمیم سیاسی خود را بگیرد» تاکید کرد: آمریکا مسئول توقف امروز مذاکرات و تطویل آن در روزهای آتی است. راه حل هم در کاخ سفید است. آنها باید به خواسته های معقول ایران که مورد تایید اعضای ۱+۴ است پاسخ منطقی بدهد که ما آماده شویم تا به وین برگردیم.
خطیب‌زاده گفت: توافق بسیار در دسترس است و آمریکا بداند و یقین کند و یقین داشته باشد که ما از خطوط قرمز خود رد نمی شویم و از خواسته‌های خود کوتاه نخواهیم آمد.                           ",https://www.asriran.com/003VFN
835100,۱۴۰۱/۰۱/۲۵,فرهنگی/هنری,"مروری بر حضور سینمای ایران در جشنواره کن؛ از ""زیر درختان زیتون"" تا ""برادران لیلا""",نخستین باری که سینمای ایران با یک فیلم بلند در بخش مسابقه اصلی کن حضور داشت به سال ۱۹۹۴ و دوره چهل و هفتم این جشنواره بازمی‌گردد، جایی که عباس کارستمی با فیلم «زیر درختان زیتون» در این بخش حضور داشت.,"با اعلام رسمی فیلم‌های بخش رقابتی کن ۲۰۲۲، سینمای ایران برای دومین سال پیاپی نماینده‌ای در بخش مسابقه اصلی جشنواره معتبر فیلم کن خواهد داشت.
به گزارش ایسنا، پس از حضور موفق فیلم «قهرمان» از اصغر فرهادی در دوره گذشته جشنواره کن و کسب جایزه بزرگ هیات داوران این رویداد، سینمای ایران امسال نیز با فیلم «برادران لیلا» به کارگردانی سعید روستایی فرصت حضور در میان ۱۸ فیلم بخش مسابقه اصلی کن را کسب کرده است.
نخستین باری که سینمای ایران با یک فیلم بلند در بخش مسابقه اصلی کن حضور داشت به سال ۱۹۹۴ و دوره چهل و هفتم این جشنواره بازمی‌گردد، جایی که عباس کارستمی با فیلم «زیر درختان زیتون» در این بخش حضور داشت اما سابقه حضور سینمای ایران در کن به بیش از سه دهه قبل آن و در سال ۱۹۶۱ بازمی‌گردد.
سینمای ایران برای اولین‌بار با فیلم «کوروش کبیر» ساخته مصطفی فرزانه در بخش مسابقه فیلم‌های کوتاه جشنواره کن سال ۱۹۶۱ حضور یافت و پس از آن در دومین حضور درسال ۱۹۶۴، فیلم «طلوع فجر» ساخته احمد فاروقی‌قاجار در بخش مسابقه فیلم‌های کوتاه حضور یافت و جایزه شورای عالی تکنیک را نیز دریافت داشت.
در همین سال، اولین فیلم بلند ایرانی «شب قوزی» ساخته‌ی فرخ‌ غفاری در بخش هفته منتقدان به‌نمایش درآمد. سینمای ایران پس از شش سال غیبت و در سال ۱۹۷۱ با فیلم «گاو» ساخته‌ی داریوش مهرجویی در بخش پانزده روز کارگردان‌ها حضور یافت. مهرجویی در سال بعد نیز یعنی در ۱۹۷۲، فیلم «پستچی» را در بخش پانزده روز کارگردان‌ها به‌نمایش درآورد. فیلم کوتاه انیمیشن «شهر خاکستری» ساخته فرشید مثقالی، سینمای ایران را درسال ۱۹۷۳ در بخش پانزده روز کارگردان‌ها نمایندگی کرد. سال ۱۹۷۵ شاهد حضور فیلم «شازده احتجاب» ساخته‌ی بهمن فرمان‌آرا و فیلم انیمیشن «تداعی» ساخته‌ نورالدین زرین‌کلک در بخش پانزده روز کارگردان‌ها بود. فرمان‌آرا بار دیگر با فیلم «سایه‌های بلندباد» در سال ۱۹۷۹ در بخش هفته منتقدین حضور یافت.
بهرام بیضایی با فیلم «چرتکه تارا» اولین حضور پس از انقلاب ایران را در بخش نوعی نگاه در سال ۱۹۸۰رقم زد و درهمین سال، سهراب شهیدثالث نیز با فیلم «نظم» و البته به‌عنوان محصول آلمان در بخش پانزده روز کارگردان‌ها حضور داشت. رافق پویا، فیلم «دفاع‌ ازخلق» را به‌عنوان محصول ایران و آمریکا در سال ۱۹۸۱ در بخش پانزده روز کارگردان‌ها به نمایش درآورد و قاسم ابراهیمیان نیز «خواستگاران» را به‌عنوان محصول آمریکا درهمان بخش در سال ۱۹۸۸ به جشنواره کن برد. سینمای نوین ایران برای نخستین‌بار در سال ۱۹۹۱ با فیلم «درکوچه‌های عشق» ساخته خسرو سینایی در بخش نوعی نگاه حضور یافت. سال ۱۹۹۲ سالی پربار برای سینمای ایران در کن بود. فیلم کوتاه انیمیشن «قلب» ساخته سعید مجاوری در بخش مسابقه فیلم‌های کوتاه کن حضور یافت و عباس کیارستمی «زندگی و دیگر هیچ» را در بخش نوعی نگاه به نمایش درآورد و دو جایزه معتبر «جایزه روسلینی» و جایزه «بهترین فیلم بخش نوعی نگاه» را دریافت داشت.
فیلم «بدوک» ساخته مجید مجیدی در بخش پانزده روز کارگردان‌ها حضور یافت و ده فیلم انیمیشن ایرانی نیز در بخش «سینما همیشه» به روی پرده رفتند. بنیاد سینمایی فارابی نیز در همین سال با اختصاص فضایی به عرضه و بازاریابی فیلم‌های ایرانی در بازار فیلم کن پرداخت که تا به امروز همه‌ساله در این بازار حضور داشته است.
عباس کیارستمی در سال ۱۹۹۳ بر مسند داوری جشنواره کن نشست و سال پس از آن، فیلم «زیر درختان زیتون» را در بخش مسابقه کن به نمایش درآورد. ابراهیم مختاری نیز همان سال، فیلم «زینت» را در بخش هفته منتقدین عرضه کرد. محسن مخملباف نیز در سال ۱۹۹۵ برای نخستین‌بار به کن پا گذاشت و دو فیلم «نوبت عاشقی» و «سلام سینما» در بخش نوعی نگاه حضور یافت. جعفر پناهی نیز در همین سال با فیلم «بادکنک سفید» به پدیده کن تبدیل شد. این فیلم جایزه معتبر دوربین طلایی، جایزه بهترین فیلم بخش پانزده روز کارگردان را و جایزه فیپرشی (فدراسیون منقدین بین‌المللی سینما) را دریافت کرد.
«گبه» ساخته‌ی محسن مخملباف در بخش نوعی نگاه جشنواره‌ی کن سال ۱۹۹۶ به‌نمایش در آمد و در سال ۱۹۹۷ سینمای ایران مهم‌ترین جایزه‌ی تاریخ سینمای خود در آن مقطع، یعنی نخل طلای بهترین فیلم جشنواره را برای «طعم گیلاس» ساخته‌ی عباس کیارستمی دریافت داشت.
امیر نادری نیز در همین سال «ای بی سی منهتن» را به عنوان محصول آمریکا در بخش نوعی نگاه به نمایش درآورد. سمیرا مخملباف نیز در سال ۱۹۹۸ پا به جشنواره کن گذاشت و فیلم «سیب» را در بخش نوع نگاه عرضه داشت. فیلم کوتاه «گناه اول» ساخته فهمیه سرخابی نیز در همین سال در بخش تازه تأسیس سینه فوندانسیون به نمایش درآمد. «قصه‌های کیش» ساخته ناصر تقوایی، محسن مخملباف و ابوالفضل جلیلی با جنجال بسیار در بخش مسابقه کن به روی پرده رفت. فیلم کوتاه «دایره» ساخته محمد شیروانی نیز در همین سال در بخش هفته منتقدین حضور یافت. سمیرا مخملباف نیز در همین سال بر مسند داوری کن نشست. سمیرا مخملباف در سال ۲۰۰۰ فیلم «تخته سیاه» را در بخش مسابقه به نمایش گذاشت و جایزه هیأت داوران را نیز دریافت داشت. بهمن قبادی با فیلم «زمانی برای مستی اسب‌ها» در بخش پانزده روز کارگردان‌ها و حسن یکتاپناه با فیلم «جمعه» در بخش نوعی نگاه حضور یافته و به طور مشترک جایزه دوربین طلایی سال ۲۰۰۰ را دریافت داشتند. قبادی دو جایزه فیپرشی و سینمای هنر و تجربه را نیز به خود اختصاص داد. محسن مخملباف در سال ۲۰۰۱ با فیلم «سفر قندهار» در بخش مسابقه حضور یافت و جایزه کلیسای جهانی را نیز دریافت کرد.
عباس کیارستمی با فیلم «ای بی سی آفریقا» در بخش خارج از مسابقه حضور یافت و رضا میرکریمی با فیلم بلند «زیر نور ماه» و علی‌محمد قاسمی با فیلم کوتاه «غریبه و بومی» در بخش هفته منتقدین سال پرباری را برای سینمای ایران در کن رقم زدند و میرکریمی جایزه بهترین فیلم بخش هفته منتقدین را هم گرفت. در سال ۲۰۰۲، عباس کیارستمی با فیلم ده در بخش مسابقه، داریوش مهرجویی با فیلم «بمانی» در بخش نوعی نگاه، بهمن قبادی با فیلم «آوازهای سرزمین مادری‌ام» در بخش نوعی نگاه و دو فیلم کوتاه «چت» ساخته شادمهر راستین و «گیوتین» ساخته بهرام عظیم‌پور در بخش پانزده روز کارگردان‌های جشنواره کن حضور پیدا کردند و قبادی که داوری بخش دوربین طلایی را به عهده داشت، جایزه فرانسوا شالیه را برای «آوازهای سرزمین مادری‌ام» دریافت کرد. کیارستمی داوری بخش فیلم‌های کوتاه و سینه فوندانسیون را عهده‌دار بود. سمیرا مخملباف با فیلم «پنج عصر» در بخش مسابقه جشنواره کن ۲۰۰۳ حضور یافت و دو جایزه هیأت داوران و جایزه کلیسای جهانی را از آن خود ساخت.
جعفر پناهی با فیلم «طلای سرخ» جایزه هیأت داوران بخش نوعی نگاه را گرفت و پرویز شهبازی با «نفس عمیق» در بخش پانزده روز کارگردان‌ها و محمد حقیقت با «دو فرشته» در بخش هفته منتقدین سالی‌ موفقیت‌آمیز را برای سینمای ایران به ارمغان آوردند.
در سال ۲۰۰۴ نیز چهار فیلم ایرانی را در جشنواره فیلم کن شاهد بود. عباس کیارستمی با فیلم «پنج» و «۱۰ روی ده» در بخش رسمی، محسن امیر یوسفی با «خواب تلخ»، بهروز افخمی با «گاوخونی» در بخش پانزده روز کارگردان‌ها، حضور داشته که امیر یوسفی تقدیرنامه هیأت داوری دوربین طلایی و جایزه نگاه جوان بخش پانزده روز کارگردان‌ها را دریافت کرد. در سال ۲۰۰۵، عباس کیارستمی ریاست هیأت داوری جایزه دوربین طلایی را به عهده داشت و نیکی کریمی با فیلم «یک شب» در بخش نوعی نگاه و محمد رسول‌اف با فیلم «جزیره آهنی» در بخش پانزده روز کارگردان‌ها حضور داشتند و خانه سینما نیز برای اولین‌ و آخرین‌بار در دهکده بین‌المللی جشنواره پاویون ایران را راه‌اندازی کرد.
در سال ۲۰۰۶ هیچ فیلمی از ایران در جشنواره پذیرفته نشد اما مرجان ساتراپی نویسنده ایرانی مقیم فرانسه داور بخش نوعی نگاه و شهلا رستمی خبرنگار ایرانی رادیو فرانسه نیز از اعضای هیأت داوری فیپرشی جشنواره کن بودند.
در سال ۲۰۰۷ نیز سرانجام تنها فیلم سه دقیقه‌ای «گریه‌ها» ساخته عباس کیارستمی در یک مجموعه‌ی فیلم به مناسبت شصتمین دوره‌ی جشنواره کن به نمایش درآمد و نیکی کریمی نیز به عنوان داور بخش سینه‌فنداسیون و فیلم‌های کوتاه انتخاب شد.
مرجان ساتراپی فیلم «پرسپولیس» را به‌عنوان محصول فرانسه در بخش مسابقه و رامین بحرانی فیلم‌ساز ایرانی‌تبار مقیم آمریکا نیز فیلم «اوراقچی» را به‌عنوان محصول آمریکا در بخش پانزده روز کارگردان‌ها به نمایش درآوردند.
در سال ۲۰۰۸، «ترانه تنهایی تهران» ساخته سامان سالور به عنوان تنها فیلم ایرانی برای بخش پانزده روز کارگردان‌ها انتخاب شده است.»
در سال ۲۰۰۹ فیلم «بهمن قبادی» با نام «چه کسی از گربه‌های ایرانی خبر داره؟» به‌عنوان تنها نماینده سینمای ایران در بخش رسمی کن در بخش «نوعی نگاه» حضور داشت و فیلم سینمایی «زمزمه با باد» که نخستین فیلم بلند شهرام علیدی است در بخش مسابقه بخش هفته‌منتقدان شصت‌ودومین دوره جشنواره به نمایش درآمد. سال ۲۰۱۰ نیز با انتخاب فیلم «رونوشت برابر اصل» در بخش رسمی جشنواره‌ی کن، عباس کیارستمی برای نهمین‌بار در جشنواره‌ی فیلم کن حضور داشت.
«به امید دیدار» ساخته محمد رسوال اف در بخش نوعی نگاه و مستند «این یک فیلم نیست» ساخته‌ی مشترک مجتبی میرطهماسب و جعفر پناهی در خارج از مسابقه‌ی بخش رسمی کن به عنوان نمایده سینمای ایرن به‌ نمایش درآمدند.
در سال ۲۰۱۲ عباس کیارستمی کارگردان ایرانی در جشنواره‌ کن با فیلم «مثل یک عاشق» به عنوان محصول مشترک ژاپن و فرانسه برای دریافت جایزه‌ی نخل طلا رقابت کرد و دهمین حضورش را تجربه کرد.
اصغر فرهادی در سال ۲۰۱۳ با فیلم فرانسوی زبان «گذشته» اولین حضور خود را در بخش اصلی کن تجربه کرد و این فیلم در نهایت جایزه بهترین بازیگز زن جشنواره را برای «برنیس بژو» به ارمغان آورد. «بیشتر از دو ساعت» ساخته علی عسگری و «دوئت» نوید دانش به ترتیب در بخش رقابتی فیلم‌های کوتاه و «سینه‌فونداسیون» کن حضور داشتند.
شصت و هفتمین جشنواره فیلم کن در سال ۲۰۱۴ نیز در حالی برگزار شد که لیلا حاتمی بازیگر ایران یکی از اعضای هیات داوران بخش رقابتی اصلی بود و عباس کیارستمی هم ریاست هیات داوران بخش فیلم کوتاه و سینه فونداسیون را بر عهده داشت و در جشنواره سال ۲۰۱۵ نیز فیلم «ناهید» به کارگردانی آیدا پناهنده در بخش نوعی نگاه پذیرفته شد و فیلم «کشتارگاه» ساخته بهزاد آزادی نیز در بخش سینه فونداسیون حضور داشت.
در جشنواره سال ۲۰۱۶ کن که همزمان با شصت و نهمین دوره این رویداد سینمایی بود، کتایون شهابی تهیه کننده ایرانی یکی از اعضای هیات داوران بخش رقابتی به ریاست «جروج میلر» بود و اصغر فرهادی با فیلم «فروشنده» یکی از نامزدهای نخل طلا بود و فیلم «وارونگی» از بهنام بهزادی نیز در بخش نوعی نگاه حضور داشت. فیلم «فروشنده» توانست در این رویداد سینمایی جایزه بهترین فیلمنامه را برای فرهادی و جایزه بهترین بازیگر کن را برای شهاب حسینی به ارمغان بیاورد.
در هفتادمین جشنواره فیلم کن در سال ۲۰۱۷، سینمای ایران در بخش رقابتی نماینده ای نداشت اما فیلم «لِرد» از محمد رسول اُف در بخش نوعی نگاه جایزه بهترین فیلم را به خود اختصاص داد. فیلم تجربی «۲۴ فریم» آخرین ساخته عباس کیارستمی در بخش ویژه هفتادمین سال برگزاری کن به نمایش گذاشته شد. «حیوان» ساخته بهمن و بهرام ارک در بخش سینه فونداسیون و فیلم «وقت نهار» از علیرضا قاسمی نیز در بخش فیلم کوتاه به روی پرده رفتند.
جعفر پناهی در سال ۲۰۱۸ فیلم «۳ رُخ» را به بخش اصلی کن برد و این فیلم در نهایت جایزه بهترین فیلمنامه کن را به صورت مشترک با فیلم «لازاروی خوشحال» ساخته «آلیس رورواشر» کسب کرد.
در جشنواره سال ۲۰۱۹ سینمای ایران نماینده ای نداشت و هفتاد و سومین جشنواره کن در سال ۲۰۲۰ نیز به سبب شیوع ویروس کرونا برگزار نشد و تنها یک رویداد سه روزه در فضای باز با نمایش تنها چند فیلم کوتاه و بلند در اواخر ماه اکتبر برگزار شد. نسخه ترمیم شده فیلم «شطرنج باد» ساخته محمدرضا اصلانی قرار بود به مناسبت سی امین ساللگرد فعالیت بنیاد مارتین اسکورسیزی در بخش کلاسیک کن ۲۰۲۰ به نمایش گذاشته شود.
انتهای پیام                           ",https://www.asriran.com/003VFM
835099,۱۴۰۱/۰۱/۲۵,ورزشی,باشگاه پرسپولیس: از شایعه سازان شکایت می‌کنیم,با صراحت کامل و قطعیت اعلام می‌کنیم که در باشگاه پرسپولیس هیچ صحبت و دیدگاهی برای تغییرات در کادر فنی وجود ندارد. از این رو هر خبری در این باره ممکن است توطئه‌ای علیه پرسپولیس یا حربه رسانه‌ای گروه‌ها و تیم‌های خاص باشد.,"باشگاه پرسپولیس مذاکره با مربیان مختلف برای پیوستن به کادر فنی این تیم را تکذیب کرد.
به گزارش ایسنا، باشگاه پرسپولیس در اطلاعیه ای اعلام کرد: در واکنش به اخبار عجیب و غریب در ارتباط با کادر فنی و فهرست بازیکنان، در جهت تنویر افکار عمومی اعلام می‌کند تمام اخبار مربوط به حضور نفرات جدید در کادر فنی، فهرست مازاد، فهرست نقل و انتقالات و مواردی از این دست، از پایه و اساس، غیر واقع، دروغین و شاید برنامه‌ریزی شده برای برهم زدن آرامش و همبستگی تیم و باشگاه و هواداران در جهت منافع دیگران باشد.
این که پس از دو قهرمانی پیاپی توسط کادر فنی کنونی و در حالی که مدعی عنوان قهرمانی هستیم، هر روز مطالب جدیدی در ارتباط با تغییرات در کادر فنی پرسپولیس مطرح می‌شود یا این که ۶ بازی باقی مانده به پایان فصل و در کورس قهرمانی صحبت از فهرست مازاد و خرید بازیکنان پرسپولیس می‌شود فراتر از خوراندن اخبار بی اعتبار یک روند غیر عادی خبری است.
در این ارتباط با صراحت کامل و قطعیت اعلام می‌کنیم که در باشگاه پرسپولیس هیچ صحبت و دیدگاهی برای تغییرات در کادر فنی وجود ندارد. از این رو هر خبری در این باره ممکن است توطئه‌ای علیه پرسپولیس یا حربه رسانه‌ای گروه‌ها و تیم‌های خاص باشد. باشگاه پرسپولیس در پایان این فصل نیز برنامه‌ریزی‌های خود را بدون هیچ سخن پس و پیش با سرمربیگری یحیی گل‌محمدی و طبق تفکرات وی پیش خواهد برد.
همچنین اعلام می‌شود سرمربی پرسپولیس هم بر خلاف اخبار انتشار یافته در رسانه‌های کرواسی، برنامه‌ای برای به کار گرفتن نفرات جدید چه ایرانی و چه غیر ایرانی، در تیم کاری خود ندارد. نیاز به گفتن نیست که در این مقطع حساس هیچ لیست مازادی هم نمی‌تواند وجود داشته باشد.
باشگاه پرسپولیس به هواداران اعلام می‌کند، همان‌طور که خود به تجربه، خوب می‌دانند با بها دادن به این گونه مطالب و پرداختن به آن‌ها در شبکه‌های اجتماعی ضمن رونق بخشیدن به خیرسازی‌های ضد پرسپولیس، شرایط را برای تیم محبوب خود دشوار می‌کنند، ضمن آن‌که مقابله ایشان با چنین جریان‌هایی، بهترین سلاح برای توقف روندی است که به زیان پرسپولیس به راه افتاده است ولی علیه دیگر تیم‌ها وجود ندارد. این بسیار شک بر انگیز است.
باشگاه پرسپولیس همچنین اعلام می‌دارد با توجه به شرایط موجود، گزینه پیگیری حقوقی را روی میز دارد و با توجه به شرایط موجود سراغ آن می‌رود. رسانه‌های محترم، توجه داشته باشند که دستاویز شیادان و بعضی دلال‌ها قرار نگیرند یا تبعات کار را بپذیرند. همچنین تاکید می‌شود باشگاه پرسپولیس هیچ نماینده‌ای ندارد و هرکسی غیر از مقام‌های رسمی باشگاه و تیم خود را به عنوان نماینده پرسپولیس طرف مذاکره قرار دهد، جعل عنوان نموده و قصد کلاهبرداری دارد.                           ",https://www.asriran.com/003VFL
835098,۱۴۰۱/۰۱/۲۵,اجتماعی ,بلاتکلیفی 3 محموله واکسن در گمرک,واکسن‌های اخیر وارداتی که در گمرک دپو شده، عمدتا استرازنکاست، واکسنی که این روزها مراجعه کننده و درخواست کننده بیشتری دارد.,"طبق اعلام مسئولان گمرک، اخیرا سه محموله واکسن کرونا وارد گمرک فرودگاه امام خمینی (ره) شده اما به دلیل عدم درخواست و البته مراجعه وزارت بهداشت، ترخیص نشده است، در حالی که اگر اعلام رسمی صورت بگیرد، به روال گذشته در کمتر از ۱۵ دقیقه و با کمترین تشریفات گمرکی ترخیص خواهد شد.
سلیمانی -مدیرکل گمرک فرودگاه امام خمینی(ره)- در گفت‌وگو با ایسنا، درباره محموله واکسن وارداتی که اخیرا در گمرک مانده و ترخیص نشده است، توضیح داد که اخیرا سه محموله واکسن وارد شده که وزارت بهداشت برای تحویل آن هیچ مراجعه و مکاتبه‌ای نداشته است و از این رو گمرک واکسن‌ها را به انبارهای یخچال‌دار منتقل کرده است.
وی گفت: در ۱۹ فروردین ماه امسال، محموله ۲۱ پالتی واکسن از بلغارستان وارد فرودگاه امام شد و بعد از آن محموله دیگر در ۲۲ فروردین حاوی چهار پالت از آلمان آمد و امروز همزمان با ۲۵ فروردین نیز محموله هفت پالتی دیگر از ژاپن وارد شده است اما برای هیچ یک از این محموله‌ها تاکنون درخواستی از سوی وزارت بهداشت برای تحویل و ترخیص وجود نداشته است.
مدیرکل فرودگاه امام خمینی (ره) توضیحات بیشتری در این زمینه ارائه کرد و گفت که وقتی محموله اول در ۱۹ فروردین وارد شد، از سوی وزارت بهداشت درخواست ترخیص وجود نداشت، از این رو از هیات امنای ارزی پیگیری کردیم و به ما اعلام کردند که نامه و مجوزی از سوی وزارت بهداشت برای ترخیص واکسن‌های وارد شده دریافت نکرده‌اند، از این رو گمرک محموله را داخل انبارهای یخچال دار قرار داد. محموله‌های بعدی که وارد شد هم هیچ‌گونه پیگیری از سوی وزارت بهداشت و یا هیات امنای ارزی برای ترخیص واکسن‌ها نشده است و به روال محموله اول آنها را نیز به انبار منتقل کرده‌ایم.
سلیمانی با اشاره به اینکه از گذشته گمرک به محض ورود واکسن آن را از پای پرواز و در کمترین زمان ترخیص کرده و به نماینده بهداشت تحویل داده است، یادآور شد که هر زمان که اولین مکاتبه با گمرک در مورد ترخیص و تحویل صورت بگیرد، بلافاصله در این رابطه اقدام خواهیم کرد اما مسئله این جاست که کسی هنوز برای تحویل و ترخیص محموله‌های وارداتی واکسن اقدامی نکرده و از گمرک پیگیری نداشته است.
وی این را هم گفت که از زمان واردات واکسن تاکنون، این اولین بار است که گمرک مجبور شده محموله را به انبارهای یخچال دار تحویل دهد.
 واردات واکسن کرونا به ایران از نیمه بهمن ۱۳۹۹ آغاز شد و در آن زمان ارونقی- معاون وقت فنی گمرک ایران- از ورود واکسن خبر داد و اعلام کرد طی هماهنگی‌های صورت گرفته، ورود واکسن به صورت حمل یکسره انجام و کمتر از ۱۵ دقیقه و بدون طی تشریفات گمرکی ترخیص با حضور مسئولان گمرک انجام و محموله‌ها تحویل نمایندگان وزارت بهداشت می‌شود.
این در حالی است که طبق گزارش گمرک ایران، تا اواخر اسفند سال قبل حدود ۱۵۸ میلیون دوز واکسن وارد ایران شده بود که به همین ترتیب و به صورت حمل یکسره از گمرک ترخیص شد.
واکسن‌های اخیر وارداتی که در گمرک دپو شده، عمدتا استرازنکاست، واکسنی که این روزها مراجعه کننده و درخواست کننده بیشتری دارد.                           ",https://www.asriran.com/003VFK
835097,۱۴۰۱/۰۱/۲۵,بین الملل,واشنگتن: به همکاری با روسیه در خصوص پرونده هسته‌ای ایران ادامه می‌دهیم,سالیوان در جریان سخنرانی در باشگاه اقتصادی واشنگتن که از شبکه تلویزیونی رویترز پخش می‌شد تصریح کرد که ارتباطات بین روسیه و ایالات متحده همچنان در خصوص طیفی از موضوعات از جمله عملیات ایستگاه فضایی بین‌المللی (ISS) و پرونده هسته‌ای ایران ادامه ادامه دارد اما دیگر مثل قبل تجارت و همکاری با این کشور صورت نمی‌گیرد.,"مشاور امنیت ملی آمریکا گفته است که به ارتباط با روسیه درباره پرونده هسته‌ای ایران ادامه می‌دهد.
به گزارش فارس، «جیک سالیوان» مشاور امنیت ملی آمریکا امروز (پنجشنبه) تصریح کرد که ارتباطات بین روسیه و ایالات متحده همچنان در خصوص طیفی از موضوعات از جمله عملیات ایستگاه فضایی بین‌المللی (ISS) و پرونده هسته‌ای ایران ادامه ادامه دارد اما دیگر مثل قبل تجارت و همکاری با این کشور صورت نمی‌گیرد.
شبکه روسی «ریانووستی» گزارش کرد، سالیوان در خصوص ادامه همکاری با روسیه گفت:‌«یکی از مواردی که ما با روسیه همکاری می‌کنیم، برنامه هسته ای ایران است. وضعیت به گونه‌ای نیست که دیپلمات های آمریکایی اصلًا با دیپلمات‌های روسی تماس نداشته باشند. با این حال، ما در هیچ زمینه ای طبق روال معمول همکاری نمی‌کنیم».
وی در ادامه افزود: «ایالات متحده و روسیه همچنان در مورد مسائل مربوط به کار ISS در تماس هستند. ما این کار را حتی در دوران جنگ سرد انجام دادیم».
مشاور امنیت ملی آمریکا بار دیگر توپ را به زمین ایران انداخت و از زیر تعهدات ایالات متحده در قبال جمهوری اسلامی شانه خالی کرد و گفت که واشنگتن به دنبال امضای توافقی نیست که خطر برنامه هسته‌ای ایران را کاهش ندهد.
وی در این خصوص گفت: «رئیس‌جمهور (جو) بایدن، توافقی را که خطر برنامه هسته‌ای ایران را کاهش ندهد، امضا نخواهد کرد».
سالیوان در عین حال برای رسیدن توافق نهایی در وین ابراز امیدواری کرد و گفت:‌«برای رسیدن به نقطه ای که تهران و واشنگتن بتوانند به توافق هسته ای بازگردند، پیشرفت قابل قبولی داشته‌ایم».                           ",https://www.asriran.com/003VFJ
835096,۱۴۰۱/۰۱/۲۵,اجتماعی ,کشف جسد 2 کوهنورد گمشده  پس از 3 ماه,جسد این دو نفر امروز توسط کوهنوردان شبستری در ضلع شمالی قره داشلار (داخل دره) پیدا شد.,"مدیر روابط عمومی جمعیت هلال احمر آذربایجان شرقی از کشف جسد ۲ کوهنورد گم شده در کوه‌های میشو شهرستان مرند پس از سه ماه خبر داد.
به گزارش ایرنا؛ علی شهودی روز پنجشنبه در گفت و گو با خبرنگاران افزود: این دو نفر از کوهنوردان اهل بنیس شهرستان هریس در زمستان سال ۱۴۰۰ در ارتفاعات میشوداغ (چای دره) مفقود شده بودند.
وی ادامه داد: جسد این دو نفر امروز توسط کوهنوردان شبستری در ضلع شمالی قره داشلار (داخل دره) پیدا شد.
 این ۲ کوهنورد ۲۵ دی ماه سال گذشته در ارتفاعات میشو مفقود شده بودند.
میشو از رشته کوه‌های آذربایجان شرقی در حد فاصل شهرستان‌های شبستر و مرند است.
بلندترین قله آن علی علمدار با ارتفاع ۲ هزار و ۸۵۵ متر در شمال دریاچه ارومیه قرار دارد و جلگه تبریز و دریاچه ارومیه را از جلگه مرند جدا می‌کند.
فلک داغی با ارتفاع ۲ هزار و ۸۴۷ متر معروفترین قله رشته کوههای میشو است که صعود به آن از استقبال بیشتری برخوردار است و در تمام فصول سال کوهنوردان به این قله صعود می‌کنند.                           ",https://www.asriran.com/003VFI
835095,۱۴۰۱/۰۱/۲۵,ورزشی,اسکوچیچ: من را دست کم می‌گرفتند؛ دلیلی برای جدایی از تیم ملی وجود ندارد/ کدورت من با طارمی همان لحظه تمام شد,ایران با چیزی که بقیه از بیرون می‌بینند، فرق می‌کند. همه در مورد جنبه سیاسی این کشور حرف می‌زنند اما میهمان‌نوازی که اینجا تجربه کردم، فوق‌العاده است.,"سرمربی تیم ملی فوتبال ایران دو ماه پیش و زمانی که این تهنوز صعود خود را به جام جهانی 2022 قطعی نکرده بود، از رویای خود برای هم‌گروهی با کرواسی پرده برداشت. و حالا پس از قرعه کشی و هم‌گروهی ایران با آمریکا، انگلیس، از حساسیت‌های این بازی‌ها گفت.
به گزارش ایرنا، «دراگان اسکوچیچ» در ابتد به پرسشی در رابطه با دیدار ایران و آمریکا و یادآوری خاطرات دیدار این دو تیم در جام جهانی 98 فرانسه و پیروزی دو بر یک ایران و جشن و پایکوبی مردم ایران پس از این پیروزی پاسخ داد؛ نکته اصلی این پرسش این بود که دیدار مذکور باتوجه به قطع روابط دیپلماتیک دو کشور از انقلاب سال 57 به بعد، فراتر از یک بازی صرف فوتبال محسوب می‌شود و اسکوچیچ گفت‌وگو را اینگونه آغاز کرد:
بگذارید در این بازی فقط توپ حرف بزند
سیاست به هیچ عنوان جزو علایق من نیست و تنها به جنبه ورزشی این بازی فکر می‌کنم زیرا این شغل من است که تیم را برای هر مسابقه از جمله دیدار برابر ایالات متحده مهیا کنم. سه امتیاز همیشه سه امتیاز است. ضمن اینکه بدیهی است که ما خارجی‌ها چیزها و احساسات خاصی که مردم داخل یک کشور تجربه می‌کنند را درک نمی‌کنیم. فوتبال مثل همه ورزش‌ها باید پلی برای نزدیک شدن مردم یه یکدیگر باشد. این نظر من است و خیلی‌ها با هم هم‌عقیده هستند. بر این اساس، نحوه برخورد با دیدار جام جهانی 1998 فرانسه از سوی هیات‌های اعزامی دو تیم پیش از بازی، پیامی قوی و آشکار داشت. تصور نمی‌کنم این اتفاق دوباره بیافتد اما امیدوارم در این بازی، تنها و تنها توپ حرف بزند و نه کینه یک کشور نسبت به دیگری.
انگلیس به زودی ما را خواهد شناخت
اگر دیدار برابر آمریکا به دلایلی که گفتیم، خاص باشد، دیدار با انگلیس سخت‌ترین بازی ایران از حیث فوتبالی محسوب می‌شود.
تمام رقبا دشوار هستند؛ بهرحال ما در مورد یک جام جهانی حرف می‌زنیم. ما مصمم به صعود به مرحله حذفی هستیم. تیم خوبی داریم و اغلب به بچه‌ها می‌گویم که این موضوع را باور داشته باشند. چه کسی می‌داند، شاید این فرصتی مناسب برای نخستین صعود به مرحله حذفی باشد. در مورد انگلیس هم باید بگویم که «گرت ساوتگیت» و فلسفه فوتبالی او را می‌شناسم. صحبت کردن در مورد کیفیت انفرادی و گروهی سه‌شیرها بی‌فایده است اما ایران از قبل تیم بازنده نیست. به آنها احترام می‌گذاریم اما ترسی در کار نیست. آیا آنها می‌گویند که از ما شناختی ندارند؟ ظرف چند ماه ما و توانایی‌های ما را خواهند شناخت.
می‌توانیم برای صعود بجنگیم
بعد از مشخص شدن حریف به این موضوع فکر خواهیم کرد. می‌شد در گروه دشوارتری قرار بگیریم درست مثل آلمان و اسپانیا. گروه ما نه خیلی آسان است و نه خیلی بازدارنده و نگران‌کننده. مختصر بگویم، ما می‌توانیم برای صعود بجنگیم.
اسکوچیچ به شدت بر بازیکنان به جا مانده از جام جهانی قبلی یعنی «مهدی طارمی» بازیکن پورتو، «سردار آزمون» بازیکن بایرلورکوزن و «علیرضا جهانبخش» از فاینورد تکیه کرده است. با این حال، طارمی به دلیل انتقاد علنی از سرمربی تیم دو بازی از لیست تیم ملی خارج شد. با این وجود، در پایان صلح میان دو طرف برقرار شد.
کدورت من با طارمی همان لحظه تمام شد
در برخی مواقع خاص حرفی می‌زنید و سپس متوجه می‌شوید که اشتباه کرده و عذرخواهی می‌کنید. از نظر من این داستان همان لحظه تمام شد.
یک مسیر دشوار
برای اسکوچیچ و کادر فنی او، آغاز کار آسان نبود؛ ایران در فوریه 2020 شرایط بدی داشت و «مارک ویلموتس» بلژیکی به عنوان جانشین «کارلوس کی‌روش» پرتغالی و کسی که ایران را طی هشت سال قبل از آن به جام جهانی رسانده بود، کاملا قافیه را باخته بود. اسکوچیچ به عنوان جانشین ویلموتس و با سابقه هدایت تیم‌های باشگاهی ایران(ملوان، فولاد، خونه به خونه و صنعت نفت» سکان‌دار تیم ملی شد.
اسکوچیچ آن دوران را اینگونه به یاد می‌آورد: «شرایط سختی داشتیم و تیم روحیه خود را از دست داده بود.»
اما اوضاع به طرز معجزه‌آسایی ظرف مدت چند ماه عوض شد و 15 پیروزی و تنها یک شکست حاصل حضور مرد کروات روی نیمکت ایران بود. آمار و ارقام اسکوچیچ را قادر ساخت تا کمی از انتقادها را از خود دور کند.
در ابتدا مرا دست کم می‌گرفتند
در زمان انتصاب من، خیلی‌ها این سوال را می‌پرسیدند که من چگونه استحقاق این جایگاه را دارم. خیلی‌ها مرا دست کم گرفته و به من احترام نمی‌گذاشتند اما حالا خیلی خوشحالم زیرا در آزمون داخل زمین پیروز شدم و روزهای بهتری در پیش است.
واقعا از بودن اینجا خوشحالم
ایران با چیزی که بقیه از بیرون می‌بینند، فرق می‌کند. همه در مورد جنبه سیاسی این کشور حرف می‌زنند اما میهمان‌نوازی که اینجا تجربه کردم، فوق‌العاده است. بهرحال، مربیان کروات از جمله پوکلپوویچ، ایوانکوویچ و بلاژوویچ در ایران شهرت زیادی دارند. اینجا با انسان‌های خوب زیادی ملاقات کردم، دوستان زیادی پیدا کردم و واقعا از بودن اینجا خوشحالم. در حال حاضر دلیلی برای جدایی وجود ندارد و هیچ‌کس نمی‌داند در آینده چه اتفاقی رخ می‌دهد.                           ",https://www.asriran.com/003VFH
835094,۱۴۰۱/۰۱/۲۵,سیاسی,آغاز تولید قطعات سانتریفیوژ در نطنز,فعالیت‌های نظارتی آژانس در محل جدید تغییری نخواهد کرد و بر اساس روال جاری، تصاویر دوربین های نظارتی به این نهاد تحویل نمی شود.,"با انتقال و نصب تجهیزات در محل جدید از روز گذشته و پس از خارج شدن ماشین الات از مهر و موم آژانس، فرآیند تولید قطعات سانتریفیوژ در سایت نظنزآغازشد. فعالیت‌های نظارتی آژانس در محل جدید تغییری نخواهد کرد و بر اساس روال جاری، تصاویر دوربین های نظارتی به این نهاد تحویل نمی شود.
به گزارش ایسنا، بر اساس برنامه ریزی جدید در سازمان انرژی اتمی جمهوری اسلامی ایران، دستگاه‌های ویژه تولید روتور و بیلوز از مجموعه صنعتی کرج به مجتمع شهید مهندس احمدی روشن در نطنز منتقل شده است.
با انتقال و نصب تجهیزات در محل جدید از روز گذشته و پس از خارج شدن ماشین آلات از مهر و موم آژانس، فرآیند تولید قطعات سانتریفیوژ در سایت نظنزآغازشد.
فعالیت‌های نظارتی آژانس در محل جدید تغییری نخواهد کرد و بر اساس روال جاری، تصاویر دوربین های نظارتی به این نهاد تحویل نمی شود.                           ",https://www.asriran.com/003VFG
835093,۱۴۰۱/۰۱/۲۵,بین الملل,پوتین: تحریم‌ها، فرصت‌ هستند,تورم در کشورهای غربی به دلیل تحریم‌ها به سرعت افزایش یافته، روسیه نیز مشکلاتی دارد، اما شرایط فعلی نیز دریچه‌های فرصت‌های جدیدی را باز می‌کند.,"پوتین گفت: تحریم‌ها علیه روسیه فرصت‌های جدیدی را ایجاد کرده است.
به گزارش آناتولی، رئیس جمهور روسیه با اشاره به اینکه مسکو از تحریم‌های غرب رنج می برد تاکید کرد با این حال دریچه‌ای برای فرصت‌های جدید باز شده است.
ولادیمیر پوتین، رئیس جمهور روسیه در دیدار با مقامات دولتی این کشور درباره تحولات اقتصادی و تاثیر تحریم‌ها گفت: تورم در کشورهای غربی به دلیل تحریم‌ها به سرعت افزایش یافته، روسیه نیز مشکلاتی دارد، اما شرایط فعلی نیز دریچه‌های فرصت‌های جدیدی را باز می‌کند.
پوتین با بیان اینکه کشورهای غربی به دلیل تحریم‌ها به خود آسیب می‌رسانند، اظهار داشت: «امتناع برخی کشورهای غربی از همکاری با روسیه، میلیون‌ها اروپایی را به خصوص در زمینه منابع انرژی تحت تأثیر قرار داده و بحران انرژی را آغاز کرده است. ایالات متحده امریکا نیز تحت تأثیر قرار گرفته است. قیمت‌ها در همه جا افزایش یافته و تورم سر به فلک کشیده، برای این کشورها این وضعیت بی‌سابقه است».
پوتین با اشاره به اینکه روسیه نیز تحت تاثیر منفی تحریم‌ها قرار گرفته است، گفت: «روسیه نیز با مشکلاتی مواجه شده است اما شرایط فعلی نیز دریچه‌های فرصت‌های جدید را باز می‌کند».                           ",https://www.asriran.com/003VFF
835092,۱۴۰۱/۰۱/۲۵,سیاسی,میرسلیم: اینکه افکار عمومى مردم را فضاى مجازى مدیریت کند، اقتدار نیست,مصطفی میرسلیم : این از اقتدار کشور نیست که افکار عمومى مردم را فضاى مجازى مدیریت کند.,"مصطفی میرسلیم عضو مجمع تشخیص مصلحت نظام و نماینده مدم تهران در مجلس در توئیتر خود نوشت: این از اقتدار کشور نیست که افکار عمومى مردم را فضاى مجازى مدیریت کند.





 




                           ",https://www.asriran.com/003VFE
835032,۱۴۰۱/۰۱/۲۵,عمومی,بازی با کلمات به هم ریخته (تقویت ذهن و جلوگیری از آلزایمر),,"عصر ایران - بازی با کلمات به هم ریخته، یک بازی جهان است که برای تقویت عملکرد ذهن انجام می شود.در این بازی، حروف کلمه ها به هم ریخته می شود و شما باید بتوانید با سرعت، کلمه های صحیح را بگویید.
این بازی می تواند به صورت دو یا چند نفره هم اجرا شود. هم تفریح است و هم یک تمرین ذهنی عالی به ویژه برای افراد بزرگسال. این قبیل بازی ها، کمک شایانی به جلوگیری از آلزایمر می کنند زیرا قواعدی که مغز به آنها عادت کرده است را در هم می ریزد.فهرست زیر که برایتان فراهم کرده ایم، اسامی حیوانات هستند که به هم ریخته اند. وقت بگیرید تا بدانید در چه زمانی می توانید کلمات صحیح را بگویید. سعی کنید بدون نوشتن کلمات روی کاغذ و کاملاً ذهنی کلمات را مرتب کنید. ( پاسخ ها در انتهای صفحه)
1 -گلنپ
2 - اهوبر
3 - بوترک
4 - زنوگ
5 - کال شپت
6 - وروگناک
7 - رمغ رشت
8 - هلچ لچ
9 - یاهم
10 -نداپا
11 - نادر
12 - فرزاه
13 - ککسر
14- سورم
15 - بقاع
16 - سخرو
17 - تارکف
18 - سوقنق
19 - فیل ند
20 - شوک کفزد.
.
.
.
.
.
.
.
.
.
.
.
.
.
1 - پلنگ
2 - روباه
3 - کبوتر4 - گوزن
5 - لاک پشت6 - کانگورو
7 - شتر مرغ
8 - چلچله
9 - ماهی
10 - پاندا
11 - درنا
12 - زرافه
13 - کرکس
14 - سمور
15 - عقاب
16 - خروس
17 - کفتار
18 - ققنوس
19 - دلفین
20 - کفشدوزک* این بازی از سایت متمم الگو برداری شده است.* حالا شما را به یک چالش چشمی دعوت می کنیم: کتاب کو؟! (کلیک کنید)                           ",https://www.asriran.com/003VEG
835091,۱۴۰۱/۰۱/۲۵,بین الملل,رئیس سازمان بهداشت جهانی: میزان توجه به اوکراین نشانگر تبعیض علیه زندگی سیاهان است,"رئیس سازمان بهداشت جهانی گفت ""مطمئن نیستم جهان توجه مشابهی به زندگی سیاه‌پوستان و سفیدپوستان نشان بدهد.""","رئیس سازمان بهداشت جهانی می‌گوید جهان توجه برابری به بلایایی که بر سر سیاه‌پوستان و سفیدپوستان می‌آید نشان نمی‌دهد.
 به گزارش بی بی سی، ""تدروس آدهانوم گبریسوس"" گفت تنها کسر کوچکی از کمکی که به اوکراین اختصاص یافته برای بحران‌های انسانی دیگر صرف شده است.
او گفت کمک به اوکراین ""بسیار مهم"" است چون بحران این کشور ""بر تمام جهان اثر می‌گذارد"" اما مناطق دیگری مانند افغانستان، یمن، سوریه یا تیگری در اتیوپی میزان توجه مشابهی دریافت نمی‌کنند.
 تدروس گفت ""مطمئن نیستم جهان توجه مشابهی به زندگی سیاه‌پوستان و سفیدپوستان نشان بدهد.""
او اضافه کرد: ""باید صریح و صادق باشم و بگویم که جهان با نوع بشر رفتار برابری نمی‌کند. بعضی‌ها از بعضی دیگر برابرترند.""
 تدروس که خود اهل منطقه تیگری در اتیوپی است، گفت سازمان ملل اعلام کرده که این منطقه به روزانه ۱۰ کامیون کمک‌های اضطراری نیاز دارد که انسان‌ها را از مرگ نجات خواهد داد.                           ",https://www.asriran.com/003VFD
835090,۱۴۰۱/۰۱/۲۵,اقتصادی,لغو محدودیت برداشت پول از بانک های افغانستان,پس از اینکه طالبان در ماه آگوست/اوت قدرت را در کابل به دست گرفتند، برای جلوگیری از هجوم مردم به بانک‌ها، برداشت‌های انفرادی و نهادهای خصوصی را به ۲۰۰ دلار در هفته محدود کرده بودند.,"بانک مرکزی افغانستان که در کنترل طالبان است، محدودیت‌ برداشت‌ هفته‌ ای پول از بانک ها را لغو کرد. این محدودیت از ابتدای حاکمیت طالبان بر بانک‌های دولتی و خصوصی وضع شده بود.
به گزارش بی بی سی، بانک مرکزی حالا اعلام کرد افراد و کارمندان دولتی می‌توانند سپرده‌ها و حقوق ماهانه خود را از این بانک‌ها بدون محدودیت بردارند.
پس از اینکه طالبان در ماه آگوست/اوت قدرت را در کابل به دست گرفتند، برای جلوگیری از هجوم مردم به بانک‌ها، برداشت‌های انفرادی و نهادهای خصوصی را به ۲۰۰ دلار در هفته محدود کرده بودند.
این سقف در ماه نوامبر به چهارصد دلار افزایش یافت.
این محدودیت مشکلاتی را به بار آورده بود. حتی آن عده از افغان‌هایی که در حساب بانکی خود پس‌انداز داشتند، به دلیل محدودیت‌هایی که در برداشت وجود داشت، برای تامین غذا و مایحتاج خانه با مشکل مواجه بودند.                           ",https://www.asriran.com/003VFC
835089,۱۴۰۱/۰۱/۲۵,بین الملل,جنجال خرید «پروتز آلت جنسی مردانه» و قرص ویاگرا برای نظامیان برزیل,این در حالی است که وزارت دفاع برزیل گفته بود قرص‌های ویاگرا برای «درمان بیماری پرفشاری ریوی» تهیه شده است.,"یکی از نمایندگان کنگره ملی برزیل  (پارلمان) به دنبال افشای خرید «قرص‌های ویاگرا» برای سربازان این کشور گفت که ارتش «۶۰ پروتز آلت تناسلی مردانه» نیز خریداری کرده است.
به گزارش یورونیوز، الیاز واز، عضو کنگره ملی برزیل پیش از این از خرید «قرص‌های ویاگرا» از سوی ارتش نیز پرده برداشته بود. به گفته وی وزارت دفاع برزیل خرید پروتزهای آلت تناسلی مردانه را تائید کرده است. علت خرید این پروتزها مشخص نیست.
وزارت دفاع برزیل به درخواست خبرگزاری فرانسه برای اظهارنظر درباره خرید ۶۰ پروتز آلت تناسلی مردانه واکنشی نشان نداد. 
الیاز واز خواستار توضیح دولت ژائیر بولسونارو، رئیس‌جمهوری برزیل درباره علت خرید این پروتزها شد. وی گفت: «مردم برزیل برای دسترسی به دارو با مشکل روبرو هستند و همزمان برای یک عده پروتزهای گران قیمت تهیه می‌شود.»
هزینه خرید این پروتزها بیش از ۷۰۰ هزار دلار تخمین زده می‌شود. 
الیاز واز گفته است که مراتب را در زمینه خرید این پروتزها به دادستانی فدرال اطلاع خواهد داد تا تحقیق قضایی انجام شود. این نماینده کنگره ملی برزیل روز دوشنبه از خرید ۳۵ هزار عدد قرص ویاگرا برای سربازان ارتش پرده برداشته بود. افشای خرید این قرص‌ها واکنش‌های تمسخرآمیز کاربران شبکه‌های اجتماعی را به دنبال داشت.
این در حالی است که وزارت دفاع برزیل گفته بود قرص‌های ویاگرا برای «درمان بیماری پرفشاری ریوی» تهیه شده است.                           ",https://www.asriran.com/003VFB
835088,۱۴۰۱/۰۱/۲۵,بین الملل,تهران: آژانس هیچ‌گونه دسترسی به اطلاعات حافظه دوربین های در نطنز ندارد,تا وقتی طرفین مجددا به پروژه اجرای برجام برنگردند اطلاعات مربوطه در اختیار آژانس قرار نخواهد گرفت.,"سرپرست نمایندگی دائم ایران در سازمان های بین المللی در وین گفت:
- آژانس بین الملی انرژی اتمی هیچ گونه دسترسی به اطلاعات حافظه دوربین های نصب شده در مرکز تولید سانتریفیوژ در نطنز ندارد.
- تا وقتی طرفین مجددا به پروژه اجرای برجام برنگردند اطلاعات مربوطه در اختیار آژانس قرار نخواهد گرفت.
- ایران در چهار آوریل به آژانس اطلاع داده که تمامی ماشین های مربوط به تولید سانتریفیوژ در کرج را به نطنز منتقل کرده و همان روز بازرسان آژانس راستی آزمایی کردند که تمامی آنها غیر فعال هستند.
- در ۱۲ آوریل آژانس نصب دوربین های نظارتی خود را در نطنز به اتمام رسانده و همان روز مهر و موم از این ماشین ها برداشته شده است.
- همان روز ایران به آژانس اطلاع داد که این ماشین ها برای تولید لوله ها و بیلوز روتور سانتریفیوژ مورد استفاده قرار گرفته است.
- در ۱۳ آوریل ایران به آژانس اطلاع داد که این ماشین ها در همان روز در مکان جدید عملیاتی شده اند.                           ",https://www.asriran.com/003VFA
835056,۱۴۰۱/۰۱/۲۵,فناوری و IT,هر آنچه که باید در مورد طراحی بنر بدانید,,"تبلیغات در دنیای دیجیتال مارکتینگ روز به روز گسترده‌تر شده و کسب و کارها از روش‌های مختلفی برای پیشرفت و جذب مخاطب استفاده می‌کنند. اگر با دنیای بازاریابی اینترنتی آشنا باشید احتمالاً نام تبلیغات بنری نیز به گوشتان خورده است. طراحی بنر تبلیغاتی و تبلیغات کلیکی، یکی از بهترین روش‌های بازاریابی در دنیای دیجیتال مارکتینگ است. این روش علاوه بر این که نرخ بازگشت سرمایه مناسبی دارد، برای تقویت برندینگ نیز مناسب بوده و از نظر هزینه نیز مقرون به صرفه است.
اما برای طراحی بنر تبلیغاتی مناسب باید چند نکته مهم را در نظر بگیرید. نوع بنر تبلیغاتی، سایز و اندازه بنر، استفاده از طراحی مناسب و محتوای خوب می‌تواند در موفقیت این روش تبلیغات تاثیرگذار باشد. مسلماً هرچه بنر طراحی شده توسط شما بهتر باشد، نرخ کلیک و بازگشت سرمایه (ROI) نیز بالاتر خواهد بود. در این مطلب قصد داریم مواردی که برای ساخت بنر مهم هستند را به شما توضیح دهیم. تا پایان این مطلب با ما همراه باشید تا انواع بنر تبلیغاتی، سایز استاندارد آن و به طور کلی هرآنچه که باید در مورد طراحی بنر تبلیغاتی بدانید را به شما توضیح دهیم.
انواع بنر تبلیغاتی

همان‌طور که در مقدمه مطلب گفتیم، یکی از بهترین روش‌ها برای معرفی سایت یا کسب و کار خود به دیگران و یا تبلیغات در حوزه آنلاین، استفاده از بنر تبلیغاتی (Banner Ad) است. استفاده از بنر تبلیغاتی مناسب باعث افزایش ترافیک سایت، افزایش نرخ کلیک و در نهایت افزایش آگاهی از برند یا ایجاد برندینگ خواهد شد. در نهایت نیز میزان لید یا مشتری بالقوه شما افزایش خواهد یافت.
به این ترتیب استفاده از بنر تبلیغاتی مناسب تاثیر زیادی بر کسب و کار شما خواهد گذاشت. بنابراین قبل از این که شروع به طراحی بنر کنید یا حتی فردی را به عنوان فریلنسر برای طراحی بنر استخدام کنید، بهتر است با انواع بنر تبلیغاتی آشنا شوید. انواع بنر تبلیغاتی به صورت کلی شامل موارد زیر است:
بنر ثابت
همان‌طور که از نام آن می‌توان حدس زد، بنر ثابت یک عکس ثابت است و از تصاویر متحرک یا انیمیشن استفاده نمی‌کند. این نوع بنر به نوعی ارزان‌تر از انواع دیگر است و طراحی آن نیز آسان‌تر است. از مزایای دیگر آن این است که پیام شما نسبت به بنر متحرک زودتر به مخاطب منتقل می‌شود. البته معمولاً میزان تعامل مخاطب با این نوع تبلیغات کم‌تر از بنر متحرک یا تعاملی است.
بنر متحرک
بنر متحرک یا گیف (Gif) با استفاده از نرم‌افزارهای مخصوص انیمیشن‌سازی طراحی می‌شود. این نوع بنر می‌تواند ترکیبی از چند عکس یا متن باشد که به صورت متحرک و پویا ساخته می‌شود. مطمئناً میزان تعامل مخاطب با بنرهای متحرک بیش‌تر از بنر ثابت است؛ بنابراین از محبوبیت بالایی برای تبلیغات بنری برخوردار است. بنرهای متحرک یا گیف‌ها با استفاده از یک انیمیشن کوتاه توجه مخاطب را جلب کرده و محصول یا کسب و کار شما را به صورت کوتاه معرفی می‌کنند. با وجود این که ساخت بنر متحرک هزینه بالاتری نسبت به بنر ثابت دارد اما نرخ کلیک روی آن بالاتر است.
بنر ترکیبی (HTML)
بنرهای ترکیبی با استفاده از کد HTML ساخته می‌شوند و ترکیبی از کدنویسی و طرح‌های گرافیکی جذاب هستند. برای طراحی بنر HTML می‌توان از متن، عکس، ویدیو و یا موسیقی استفاده کرد و حتی انیمیشن جذابی برای نمایش به مخاطب ایجاد کرد. این سبک از جاوا اسکریپت و CSS استفاده می‌کند و می‌توان طرح‌های زیبایی با آن خلق کرد. البته ساخت بنر ترکیبی هزینه بیش‌تری نسب به نوع ساده و متحرک دارد و ساخت آن سخت‌تر است. از معایب بنر  HTMLاین است که در وب‌سایت‌های ایرانی این نوع بنر پشتیبانی نمی‌شود و فقط می‌توان برای تبلیغات گوگل از آن استفاده کرد.
بنر تعاملی
بنر تعاملی نیز با استفاده از کدهای HTML ساخته می‌شود؛ با این تفاوت که این نوع بنرها برای تعامل با مخاطب طراحی می‌شوند. به این معنی که بسته به نیاز مخاطب، می‌توان کاربر را به صفحه درخواستی انتقال داد.
انتخاب از بین انواع بنر معرفی شده به مواردی از قبیل نوع کسب و کار شما، پرسونای مخاطب و هدف شما از تبلیغات بستگی دارد. همچنین بودجه در نظر گرفته شما برای تبلیغات بنری در انتخاب نوع آن تاثیر گذار است. بنابراین برای گرفتن بهترین نتیجه با نرخ تبدیل بالا، باید مخاطب هدف و انوع تبلیغات بنری را به خوبی بشناسید. ناگفته نماند که طراحی انواع بنر به فرد متخصص نیاز دارند تا تهیه شوند. بسیاری از کسب و کارها طراحی بنر را به فریلنسرها می‌سپارند. اگر شما هم می‌خواهید با یک فریلنسر حرفه‌ای همکاری کنید، می‌توانید با مراجعه به سایت‌های فریلنسری مانند پونیشا، با بهترین فریلنسرهای طراح بنر ارتباط برقرار کنید.
موارد مهم در طراحی بنر

همان‌طور که پیش‌تر نیز گفتیم، استفاده درست و مناسب از تبلیغات بنری می‌تواند نتیجه بسیار خوبی در جذب مخاطب و ایجاد لید (lead) داشته باشد. بنابراین قبل از آن که تبلیغات بنری را شروع کنید یا حتی طراحی بنر را به یک فریلنسر حرفه‌ای بسپارید، بهتر است اصول مهم طراحی بنر تبلیغاتی را بدانید. مواردی از قبیل سایز بنر، تولید محتوای آن، نوع بنر مورد استفاده و ... می‌تواند تاثیر بسزایی در موفقیت بازاریابی آنلاین داشته باشد.
سایز استاندارد بنر
یکی از مهم‌ترین مواردی که برای ایجاد بنر تبلیغاتی باید به آن دقت کنید، اندازه استاندارد بنر است. به صورت کلی سه نوع سایز اصلی برای ساخت بنر وجود دارد. هرکدام از این موارد برای بخش‌های خاصی از سایت مناسب هستند. در ادامه به صورت کامل‌تر به توضیح هرکدام از آن‌ها خواهیم پرداخت.
بنر افقی
بنرهای افقی معمولا برای بالا (هدر) و یا پایین (فوتر) سایت در نظر گرفته می‌شوند. از این بنر در بین پست‌های سایت نیز استفاده می‌شود. بنرهای افقی معمولا بازدهی خوبی دارند به همین دلیل هم هزینه اجاره آن‌ها بالاتر است. از متداول‌ترین سایز‌های بنر افقی می‌توان به اندازه‌های زیر اشاره کرد:

468 در 60 پیکسل
728 در 60 پیکسل
200 در 90 پیکسل
728 در 90 پیکسل
550 در 120 پیکسل
و...

بنر عمودی
از بنرهای عمودی معمولا در اطراف، گوشه و ساید‌بار سایت استفاده می‌شود. از این سایز گاهی در نوشته‌ها و برگه‌های سایت نیز استفاده می‌شود. معمولا سایزهای مورد استفاده در بنر عمودی شامل موارد زیر است:

120 در 240 پیکسل
120 در 600 پیکسل
160 در 600 پیکسل
250 در 600 پیکسل
و...

بنر مربعی
بنر مربعی یا همان بنر گوشه‌ای، یکی دیگر از بنرها با اندازه‌های استاندارد است. از بنر مربعی معمولا در گوشه‌های سایت استفاده می‌شود. اندازه‌های زیر چند نمونه از پر استفاده‌ترین اندازه‌های بنر مربعی است:

300 در 300 پیکسل
250 در 250 پیکسل
150 در 120 پیکسل
180 در 150 پیکسل
و...

قرار دادن کال تو اکشن
یکی دیگر از موارد مهم در طراحی بنر استفاده از کال تو اکشن (CTA) یا همان دعوت به انجام کاری است. استفاده از محتوای مناسب در طراحی بنر تبلیغاتی بسیار مهم است. محتوای بنر باید در عین کوتاه و جذاب بودن، مخاطب را به کلیک روی آن تشویق کند.
نوع طراحی
پیش‌تر درباره انواع طراحی بنر تبلیغاتی توضیح دادیم. نوع طراحی یکی از مهم‌ترین مواردی است که باید به آن دقت کنید. مواردی مانند بودجه در نظر گرفته شده، پرسونای مخاطب و هدف شما از تبلیغات می‌تواند در نوع بنر تاثیرگذار باشد.
حجم استاندارد
نکته‌ای که باید به آن توجه کنید پهنای باند و سرعت اینترنت است. بنابراین حجم بنر شما نباید خیلی زیاد باشد زیرا ممکن است به کاربر نمایش داده نشود و یا قبل از آن که بنر به نمایش درآید، مخاطب از آن عبور کند. بنابراین حجم استاندارد بنر نیز در طراحی آن نقش مهمی دارد.
جذابیت بنر
به نکته دقت کنید که احتمالاً زمان زیادی برای جذب مخاطب با استفاده از بنر نخواهید داشت. باید سعی کنید تا جای ممکن از خلاقیت استفاده کنید تا بنر جذابیت خوبی برای جلب توجه مخاطب داشته باشد.
جمع بندی
مطمئناً شما هم روزانه با بنرهای تبلیغاتی زیادی در سایت‌های مختلف مواجه شده‌اید. امروزه تبلیغات بنری یکی از شناخته‌ترین روش‌های بازاریابی اینترنتی محسوب می‌شود. به این نکته دقت کنید؛ هرچه بنری که طراحی می‌کنید جذاب‌تر باشد، احتمال موفقیت و بالا رفتن نرخ کلیک در آن بیش‌تر می‌شود. پیشنهاد می‌کنیم برای طراحی بنر حتما از یک متخصص حرفه‌ای کمک بگیرید. یکی از بهترین سایت‌ها برای استخدام متخصص و برون سپاری پروژه، سایت پونیشا است. شما می‌توانید با مراجعه به سایت پونیشا با بهترین متخصصان و فریلنسرهای حرفه‌ای برای ساخت بنر ارتباط برقرار کنید. همچنین می‌توانید انواع پروژه‌های خود را در سایت پونیشا برون سپاری کرده و با بهترین متخصصان ایران همکاری کنید.                           ",https://www.asriran.com/003VEe
835087,۱۴۰۱/۰۱/۲۵,بین الملل,تمدید مهلت ثبت‌نام ناشران خارجی برای نمایشگاه کتاب تهران,سی‌وسومین نمایشگاه بین‌المللی کتاب تهران با توجه به محدودیت‌های ناشی از شیوع بیماری کرونا از ۲۱ تا ۳۱ اردیبهشت ماه ۱۴۰۱ به ۲ شکل فیزیکی در محل مصلای امام خمینی(ره) و مجازی در سامانه نمایشگاه به آدرس ketab.ir برگزار می شود.,"مهلت ثبت‌نام ناشران خارجی برای حضور در نمایشگاه بین‌المللی کتاب تهران تمدید شد. ثبت‌نام ناشران خارجی برای حضور در سی‌وسومین نمایشگاه بین‌المللی کتاب تهران بنا بر درخواست و استقبال ناشران تا روز یکشنبه ۲۸ فروردین ماه ۱۴۰۱ تمدید شد.
به گزارش ایرنا، ستاد برگزاری سی‌وسومین نمایشگاه بین‌المللی کتاب تهران اعلام کرد: ناشران و موزعان (توزیع کنندگان کتاب) خارجی متقاضی شرکت در نمایشگاه می‌توانند با مراجعه به سامانه ketab.ir ضوابط و شرایط حضور در این نمایشگاه را مشاهده و با توجه به نوع فعالیت خود در یکی از بخش‌های آثار لاتین و عربی شرکت کنند.
براین اساس ، ناشران در صورت تمایل به ثبت‌نام در بیش از یک بخش باید اطلاعات جداگانه هر بخش را تکمیل کنند.
نمایندگان ایرانی ناشران خارجی، علاوه بر ارایه نامه نمایندگی و یا اجازه فروش معتبر از ناشران خارجی باید پروانه نشر از وزارت فرهنگ و ارشاد اسلامی یا پروانه کسب از اتحادیه ناشران و کتابفروشان تهران یا شهرستان داشته باشند.
همچنین سال مبنای عرضه کتاب‌ها از ۲۰۱۸ به بعد خواهد بود و فروش مجازی فقط برای شرکت‌کنندگانی امکان‌پذیر است که در نمایشگاه حضور داشته و به صورت مستقیم نیز کتاب‌های خود را عرضه کند.
ثبت‌نام ناشران خارجی برای حضور در سی‌وسومین نمایشگاه بین‌المللی کتاب تهران تا بیست‌وهشتم فروردین ماه ١٤٠١ ادامه دارد.
سی‌وسومین نمایشگاه بین‌المللی کتاب تهران با توجه به محدودیت‌های ناشی از شیوع بیماری کرونا از ۲۱ تا ۳۱ اردیبهشت ماه ۱۴۰۱ به ۲ شکل فیزیکی در محل مصلای امام خمینی(ره) و مجازی در سامانه نمایشگاه به آدرس ketab.ir برگزار می شود.                           ",https://www.asriran.com/003VF9
835086,۱۴۰۱/۰۱/۲۵,بین الملل,اعتراض به کشته شدن یک سیاهپوست در شلیک پلیس امریکا,کل ماوقع ۹۰ ثانیه طول می‌کشد. ادعا شده که درگیری بر سر شوکر افسر شروع شده است.,"تیراندازی پلیس  امریکا به پاتریک لیویا، سیاهپوست ۲۶ ساله آمریکایی و مرگ این جوان، موجی از خشم و اعتراض به راه انداخته است. 
به گزارش دویچه وله، لیویا که از سوی ماموران در پست کنرل ترافیک متوقف شده بود، در زمان بازرسی فرار کرد اما پلیس او را گرفت و از پشت به سرش شلیک کرد.
چهار ویدئو از دوربین‌های نظارتی منتشر شده‌ که روند ماجرا در هفته گذشته را به خوبی نشان می‌دهند: افسر پلیس سفیدپوست ماشین پاتریک لیویا را به خاطر پلاک مخدوش آن متوقف می‌کند و گواهینامه می‌خواهد. پس از مکالمه‌ای کوتاه، لیویا می‌کوشد از محل بگریزد.
افسر مربوطه به دنبال او می‌دود و لیویا را در محوطه‌ جانبی به زمین می‌اندازد.
سپس هر دو با یکدیگر گلاویز می‌شوند. پلیس او را با صورت به زمین می‌‌دوزد و از پشت سر به او شلیک می‌کند.
کل ماوقع ۹۰ ثانیه طول می‌کشد. ادعا شده که درگیری بر سر شوکر افسر شروع شده است.                           ",https://www.asriran.com/003VF8
835085,۱۴۰۱/۰۱/۲۵,سیاست خارجی,رئیسی به وزیر خارجه عراق:  متاسفانه اقلیم کردستان دچار غفلت‌هایی شده / اجازه نمی‌دهیم رژیم صهیونیستی از طریق عراق، امنیت منطقه را به خطر بیندازد,«نه تنها همسایه و دوست که هم‌پیمان جمهوری اسلامی ایران‌ایم»- فؤاد حسین,"وزیر خارجه عراق با رئیس جمهوری ایران دیدار کرد. 
رئیس جمهوری با تاکید بر اینکه جمهوری اسلامی ایران خواهان یک عراق قوی، باعزت و متحد است، اظهار داشت: امیدواریم با همکاری و همدلی همه جریان‌های سیاسی اصلی در عراق، شاهد گشایش سیاسی بر اساس اراده و منافع مردم عراق باشیم. 
به گزارش عصرایران، براساس خبر منتشر شده در پایگاه اطلاع رسانی ریاست جمهوری، سید ابراهیم رئیسی روز پنج‌شنبه در دیدار فؤاد حسین وزیر خارجه عراق با اشاره به اشتراکات دینی، تاریخی و فرهنگی دو ملت ایران و عراق گفت: روابط دو کشور فراتر از روابط متعارف همسایگی است و اراده جمهوری اسلامی ایران تحکیم حداکثری این روابط برادرانه است.
  رئیس جمهور با بیان اینکه تهران و بغداد از امنیت و منافع مشترک برخوردارند گفت: امنیت و منافع تهران و بغداد با یکدیگر پیوند و گره خورده و دشمنان هرگز نمی‌توانند خدشه و خللی در این رابطه ایجاد کنند.   رئیسی تاکید کرد: جمهوری اسلامی ایران همواره بر یکپارچگی، تمامیت ارضی و اتحاد همه اقوام و مذاهب در عراق که زمینه‌ساز حفظ ثبات است تاکید کرده و از آن حمایت می‌کند.  رئیس جمهور در ادامه با تاکید بر اینکه تهران از کشورهای همسایه به ویژه عراق انتظار جدی دارد که اجازه هیچ‌گونه حضور مخلّ امنیت جمهوری اسلامی ایران را چه در مناطق تحت کنترل دولت فدرال چه در نواحی تحت هدایت اقلیم کردستان را ندهد، اظهار داشت: جمهوری اسلامی ایران برادری خود را نسبت به همسایگان در عمل ثابت کرده و دوست دوران رزم بوده و نه فقط دوست دوران بزم، و لذا انتظار داریم کشورهای همسایه نیز نسبت به توطئه‌های دشمنان هوشیار باشند.رئیس شورای عالی امنیت ملی با یادآوری پیام یکی از مقامات ارشد اقلیم کردستان عراق به وی مبنی بر اینکه اگر حاج قاسم سلیمانی نبود اقلیم کردستان نبود اشاره کردند متاسفانه اقلیم دچار غفلت‌هایی شده است ولی جمهوری اسلامی ایران تحرکات رژیم صهیونیستی را با دقت تحت نظر دارد و همکاری با این رژیم کودک‌کش قابل پنهان کردن نیست و به هیچ‌عنوان اجازه نمی‌دهیم که آنها از طریق هیچ کشوری از جمله عراق، امنیت منطقه را به خطر بیندازند.
  رئیسی با اشاره به اینکه داعش ساخته دست آمریکا و اسرائیل است و امروز به نیابت از آنها در افغانستان عمل می‌کند اشاره کرد جمهوری اسلامی دوستی خود را با کشورهای همسایه در عمل اثبات کرده و چند دهه میزبان آوارگان و مهاجران افغان بوده و آنها همانند یک ایرانی از مزیت‌های زندگی در ایران برخوردارند.
  وی همچنین با نقل قول برخی رؤسای کشورها مبنی بر اینکه ایران زمانی به کمک آن کشورها رسید که دیگران آن‌ها را رها کرده بودند تاکید کرد امنیت عراق باید توسط خود عراقی‌ها تأمین شود و حضور بیگانگان در عراق، امنیت‌ساز نیست.  رئیس جمهور در این دیدار همچنین خواستار اجرایی شدن سریع‌تر راه آهن شلمچه- بصره و نیز تسهیل تردد و تکریم زائران ایرانی شد و آن‌ها را در راستای منافع اقتصادی و اجتماعی دو ملت توصیف کرد. فأاد حسین وزیر امور خارجه عراق نیز در این دیدار با تاکید بر اهتمام عراق به تقویت سطح همکاری و هماهنگی‌های دو کشور در عرصه‌های مختلف دوجانبه، منطقه‌ای و بین‌المللی گفت: عراق نه تنها خود را همسایه بلکه هم‌پیمان و دوست جمهوری اسلامی ایران می‌داند.  وزیر خارجه عراق تصریح کرد: سرزمین عراق هرگز جایی برای اقدام علیه امنیت ایران نخواهد بود و آماده همکاری گسترده از جمله در حوزه امنیتی برای جلوگیری از بروز هرگونه تهدید علیه منافع جمهوری اسلامی ایران هستیم.
                           ",https://www.asriran.com/003VF7
835054,۱۴۰۱/۰۱/۲۵,عمومی,سفارش تاج گل ترحیم و تحویل یک ساعته در بهشت زهرا و بهشت سکینه,,"تاج گل ترحیم
گل نمادی از صمیمت و محبت است که در مراسم‌های مختلفی هدیه داده می‌شود. یکی از مناسبت‌هایی که ارسال تاج گل می‌تواند باعث آرامش روان دریافت کننده شود، مراسم ترحیم و فوق یکی از آشنایان و عزیزان است. مدتی قبل و پیش از شروع پاندمی کرونا، مراسم‌های ترحیم همواره با شکوه برگذار می‌گردید تا باعث دلگرمی بازماندگان مرحوم باشد. اما امروزه به دلیل شیوع کرونا، بسیاری از افراد تمایلی به شرکت در این مراسم‌ها نداشته و یا به دلیل مشغله کاری و بعد مسافت (تا بهشت زهرا یا بهشت سکینه)، امکان شرکت در مراسم را نخواهند داشت. به دلیل عدم امکان شرکت در مراسمات و علاوه بر آن، علاقه به خود متوفی یا بازماندگان، عموما یک تاج گل ترحیم سفارش داده و به محل برگذاری مراسم ارسال می‌کنند. برروی این تاج گل ترحیم، یک نوشته قرار خواهد گرفت که هم متن همدردی را بیان کرده و هم نشان خواهد داد که چه کسی این گل زیبا را به رسم ادب و همدردی ارسال کرده است. برای دیدن و سفارش تاج گل ترحیم می‌توانید آلبوم ارائه شده در سایت Taje-gol.com را بررسی نمایید.

انواع تاج گل ترحیم
از سبدهای کوچک گل گرفته تا تاج‌های بلند و پرگل، همگی وسیله‌ای برای شاد کردن دل بازماندگان و اظهار همدردی است. در حال حاضر، مهمترین تفاوت تاج‌های گل تسلیت در تعداد گل‌های بکار گرفته شده، مدل گل‌ها، تعداد طبقات تاج گل، نوع پایه که می‌تواند فلزی یا چوبی باشد، کیفیت گل‌ها و ... است. طبیعتا هر چقدر تنوع گل‌ها بالاتر برود و یا از گل‌های شیک‌تری برای سفارش تاج گل ترحیم استفاده شود، هزینه‌ی آن بیشتر خواهد بود. از آنجاییکه تنوع گل‌ها بسیار زیاد است، امکان انتخاب در میان آن‌ها و ترکیب کردن گل‌های مختلف برای سفارش وجود دارد.
عموما در سفارش تاج گل برای مراسم‌های عزاداری از گل‌هایی با رنگ‌های روشن (بغیر از تزیین بستر تاج گل که عموما با برگ انجام می‌شود)، استفاده خواهد شد. رنگ‌های روشن باعث القای احساس آرامش به بیننده شده و کمک می‌کند تا مدتی، درد و رنج کمتری را تحمل نماید. گل‌هایی همانند ارکیده، زنبق، استر، گلایل، آنتوریوم، لیلیوم، رز، داوودی، میخک، ماگنولیا و ... همگی بسیار کاربردی بوده و ترکیب صحیح آن‌ها با یکدیگر، باعث جذابیت بیشتر خواهد شد.
در حال حاضر، طبقات تاج گل بین یک الی پنج طبقه بوده که بسته به سفارش، ارتفاع آن‌ها تا 3 متر نیز خواهد بود. عموما از تاج گل‌های دو و سه طبقه برای تاج گل ترحیم استفاده شده و عموما نیز پایه‌های آن از جنس چوب است. گل‌های استرلیتزیا یا همان پرنده بهشتی و آنتوریوم از جمله گل‌هایی هستند که به صورت محدود در تاج گل استفاده می‌شوند تا ظاهر آن را با سایر گل‌های ارسال شده، متفاوت سازند. این دو گل، از گونه‌ی بسیار خاص بوده و طبیعتا ارزش و قیمت آن‌ها نیز نسبت به سایر گل‌ها بیشتر خواهد بود.
تاج گل لاکچری
زمانیکه قصد ارسال یک تاج گل کاملا متفاوت با ظاهری خاص وجود داشته باشد، امکان سفارش تاج گل لاکچری نیز وجود خواهد داشت. در این تاج گل‌ها که قیمت آن‌ها بیش از 15 میلیون تومان هست، از گل‌های متعدد و خاصی استفاده شده است که در همان لحظه‌ی اول، نظر هر رهگذری را به خود جلب خواهد کرد. این تاج گل‌ها با پایه‌های فلزی براق ساخته شده و ارتفاع آن بیش از سایر تاج‌ها است. به همین جهت، ظاهری کاملا متفاوت داشته که در نگاه اول، بیانگر ارتباط قوی‌تر میان سفارش دهنده و متوفی و همچنین بازماندگان وی خواهد بود.
ارسال تاج گل
یکی از سختی‌های سفارش تاج گل ترحیم (به دلیل ابعاد بزرگ و شرایط سخت نگهداری)، ارسال آن به نقاط مختلف شهر است. برای انتقال تاج‌ها عموما باید از وانت یا پیکاپ استفاده کرد تا علاوه بر حفظ ظاهر و آراستگی گل‌ها، چیدمان و تزیین آن مرتب باقی بماند. مجموعه تاج گل امکان ارسال رایگان تاج گل ترحیم در سرتاسر شهر تهران و کرج را فراهم کرده است. تمامی سفارشات در سطح این دو شهر، کاملا رایگان ارسال شده و علاوه بر آن، امکان ارسال در زمان یکساعته نیز فراهم شده است.
ارسال تاج گل ترحیم به بهشت زهرا
یکی از مهمترین مکان‌‎ها و در حقیقت اولین مکان برای برگذاری مراسم وفات، بهشت زهرای تهران است. به دلیل فاصله نسبتا زیاد با شهر تهران، انتقال سفارشات به این مکان برای سفارش دهندگان سخت خواهد بود. از آنجاییکه اولین مراسم عموما در کوتاه‌ترین زمان ممکن انجام می‌شود، شاید زمان کافی برای مدیریت اقدامات و زمانبندی وجود نداشته باشد. به همین جهت نیز، مجموعه تاج گل امکان ثبت سفارش سریع و ارسال فوری و مستقیم به بهشت زهرا را فراهم کرده است. کافی است با شماره تلفن پشتیبانی این مجموعه (09364829262) تماس گرفته و یا از طریق واتزآپ در ارتباط باشید.
سفارش تاج گل تسلیت برای بهشت سکینه
بهشت سکینه کرج نیز همانند بهشت زهرای تهران، اولین محل برگذاری مراسم‌های ترحیم است. شعبه دوم مجموعه تاج گل امکان ارسال تمامی سفارشات به بهشت سکینه کرج را در کمترین زمان ممکن فراهم کرده است.
تاج گل ترحیم برای مساجد
بعد از اولین مراسم، عموما مراسم‌های مربوط به سوم، هفتم و چهلم در مساجد نزدیک به محل زندگی متوفی برگذار خواهد شد. حضور و یا ارسال گل ترحیم در این مراسم، باعث آرامش بیشتری بازماندگان شده و نشاندهنده‌ی همدردی شما با بازماندگان خواهد بود. امکان ارسال یکساعته تمامی محصولات وبسایت تاج گل به تمامی مساجد سطح شهر تهران و کرج نیز ارائه شده است. پرسنل مجموعه تاج گل، سفارش شما را در بهترین مکان ورودی یا حیاط مسجد قرار خواهند داد تا از جلب توجه رهگذران، مطمئن شوند.
تاج گل عزاداری برای تالارها
یکی دیگر از اماکن مهم در برگذاری مراسم‌های بزرگداشت متوفی، تالارهای سطح شهر هستند. این مراسمات عموما مدت زمان بیشتری نسبت به مساجد داشته و پذیرایی هم انجام خواهد شد. مجموعه تاج گل، امکان ارسال رایگان سفارشات به تمامی تالارهای سطح شهر تهران و کرج را به صورت رایگان فراهم کرده و محل قراردادن تاج گل نیز به صورتی خواهد بود که در دید حاضرین مراسم و خصوصا بازماندگان متوفی باشد.
عمر تاج گل تسلیت
مدت زمان سالم ماندن گل‌ها بستگی به محل قرارگیری و آبیاری آن‌ها دارد. در صورت نگهداری صحیح، اگرچه طراوات تاج گل کم خواهد شد، اما می‌توان زیبایی آن‌ها را حتی تا یک هفته نیز نگهداشت. تمامی سفارشات ثبت شده در وبسایت تاج گل Taje-gol.com به صورت روزانه تولید شده و بیشترین کیفیت را خواهند داشت. پس از آن، با ارسال سریع به محل مراسم، مطمئن خواهیم بود که کیفیت و طراوت گل‌ها باعث لذت بیشتر ناظرین خواهد شد.
تاج گل ارزان
در حال حاضر، امکان سفارش سبد و تاج گل ترحیم از 500 هزار تومان وجود دارد. آلبوم ارائه شده در وبسایت تاج گل، بسیار متنوع بوده و رنج قیمتی آن بین 500 هزار تومان تا بیش از 20 میلیون تومان است. بسته به نوع ارتباط با متوفی یا بازماندگان وی و همچنین بسته به بودجه، می‌توانید از میان بیش از 100 طرح ارائه شده، یکی را به دلخواه خود انتخاب نموده و یا حتی تاج گلی کاملا اختصاصی را بر مبنای سلیقه‌ی شخصی خود، سفارش دهید. همچنین برای دیدن طرح‌های جدید تاج گل ترحیم، می‌توانید به پینترست نیز مراجعه نمایید.
سفارش تاج گل اینترنتی
با مراجعه به سایت‌های گل فروشی، می‌توانید از میان تاج‌های گل، هر کدام که مد نظر شما است را انتخاب نمایید. اما در بین معروفترین، شیکترین، بهترین گل فروشی های سطح شهر تهران و کرج همانند زعیم، گل فروشی شادیچی shadichi.com، پوژان، گل فروشی گلفی golfi.ir، گل فروشی بهرام، گل فروشی هوشنگ و … گل فروشی تاج گل به خوبی بستر خرید اینترنتی انواع تاج گل ترحیم، نمایشگاهی، مجلسی و … را آماده کرده و خدمات مشاوره، ارسال رایگان و تنوع محصول و قیمت آن نیز باعث شده تا انتخاب بهتری نسبت به سایرین باشد.
                           ",https://www.asriran.com/003VEc
835084,۱۴۰۱/۰۱/۲۵,اقتصادی,"""یارانه ۱۵۰ هزار تومانی ویژه رمضان"" برای چه کسانی واریز می‌شود؟",افرادی که در دهک‌های یک تا چهار و همچنین به احتمال زیاد جاماندگان دریافت سهام عدالت بخش دیگری از کسانی هستند که یارانه کمک معیشتی ماه رمضان را دریافت خواهند کرد.,"به دستور رئیس‌جمهور قرار است مبلغ ۱۵۰ هزار تومان تحت عنوان یارانه کمک معیشتی ویژه ماه مبارک رمضان به حساب بیش از ۱۱ میلیون سرپرست خانوار واریز می‌شود؛ اما این یارانه ویژه در روز جمعه پیش رو به حساب چه افرادی واریز می‌شود؟
به گزارش خبرگزای تسنیم؛ بنا بر دستور ابراهیم رئیسی و همزمان با ماه مبارک رمضان، قرار است مبلغ 150 هزار تومان تحت عنوان ""یارانه کمک معیشتی"" به حساب بیش از 11 میلیون سرپرست خانوار واریز می‌شود. 
پیگیری‌های خبرنگار تسنیم از وزارت تعاون، کار و رفاه اجتماعی درباره افراد مشمول یارانه کمک معیشتی ماه رمضان حکایت از آن دارد که خانواده مددجویان کمیته امداد، سازمان بهزیستی جزء نخستین گروه‌های دریافت‌کننده یارانه کمک معیشتی ماه رمضان خواهند بود همچنین زنان سرپرست خانوار نیز مشمول دریافت این یارانه خواهند بود.
افرادی که در دهک‌های یک تا چهار و همچنین به احتمال زیاد جاماندگان دریافت سهام عدالت بخش دیگری از کسانی هستند که یارانه کمک معیشتی ماه رمضان را دریافت خواهند کرد.
آنطور که سازمان برنامه و بودجه اعلام کرده، ساعت 24 جمعه 26 فروردین‌ ماه 1401 یارانه 150 هزار تومانی کمک‌ معیشت ماه مبارک رمضان به حساب 11 میلیون و 38هزار و 520 خانوارهای شناسایی‌شده واریز می‌شود.
بر اساس ماده 4 آیین‌نامه نحوه شناسایی خانوارهای مشمول دریافت کمک حمایت معیشتی، وزارت تعاون،کار و رفاه اجتماعی باید امکان درخواست رسیدگی به خانوارها برای دریافت یارانه در مقاطع زمانی 6 ماه ( خردداد یا آذر ) هر سال فراهم کند و بر اساس آن پرداخت‌ها صورت بگیرد.
این درحالیست که بنابر پیگیری‌های صورت گرفته اطلاعات وزارت رفاه برای پرداخت یارنه‌های حمایتی از آبان سال 98 تا به امروز بروزرسانی نشده است.                           ",https://www.asriran.com/003VF6
835082,۱۴۰۱/۰۱/۲۵,فرهنگی/هنری,عطار و عرفان؛ روح فرهنگ ایران,"تمام حرف بزرگان عرفان ما این است: به مدار هستی متصل شو، از "" منِ ذهنی"" و تعصبات رها شو و بستر وجودت را آماده کن...","عصر ایران؛ مهرداد خدیر- نام گذاری 25 فروردین به عنوان «روز عطار» فرصتی است تا از شاعری گفته شود که تنها با شعر توصیف‌پذیر نیست و اغراق نیست اگر گفته شود روح فرهنگ ایرانی است.
   کافی است به یاد آوریم مولانا دربارۀ او گفته «هفت شهر عشق را عطار گشت/ ما هنوز اندر خم یک کوچه ایم» و چنانچه در نوشتۀ فاضلانۀ آقای شاه‌ملکی هم آمده دیداری بین آن دو اتفاق افتاده و گویا در همین ملاقات است که عطار درخشش مولانا را پیش بینی می کند.
  اگر قایل به 6 ضلعی فردوسی، مولانا، حافظ، سعدی، نظامی و خیام باشیم و افزودن عطار میسر نباشد چون هیچ یک حذف شدنی نیست و نخواهیم به 7 برسیم بار هم او روح این فرهنگ است.
  عطار زاده و بالیدۀ کدکن است و ما را به کدکن و نیشابور می برد اما بی شک از بخت‌یاری‌های ماست که با فرزند برومند دیگری از «کدکن»- محمد رضا شفیعی کدکنی- هم‌روزگاریم که بخش غالب عمر خود را به ویرایش و بازخوانی آثار عطار اختصاص داده و اکنون متون پیراسته‌ای از آثار او خصوصا «تذکره‌الاولیا» در دست ماست.
   تذکره‌الاولیا، شرح حال و زندگی نامۀ قریب 100 تن از چهره‌های برجستۀ فرهنگ ایرانی و اسلامی است که اگرچه با افسانه‌هایی آمیخته اما بسیار خواندنی است و پس از 700 سال حس و حال خوبی می‌دهد.

بارزترین شاخصه و شناسۀ عطار بزرگ، عرفان است اما عرفان چیست؟
   دربارۀ عرفان و خاصه عرفان ایرانی کم نخوانده‌ام اما هیچ تعریفی را رساتر و فرادینی‌تر از آنچه دکتر نصرالله پورجوادی گفته نیافته ام و یاد عطار در روز عطار بهترین بهانه است برای نقل این تعریف که با نگاه زیبایی‌شناسیک* و مدرن امروزین نیز سازگار است و با پیشرفت حیرت‌آور فناوری و ارایۀ انبوهی از اطلاعات در فضای مجازی این نگاه به هستی همچنان جاذبه دارد:
   « ما از طریق حس بینایی و چشم، زیبایی‌های مقید و محسوس را می‌بینیم. مثلا گل را که زیبا و خوش‌بوست. این زیبایی اما مقید است به همان گل. حال اگر بتوانیم ""زیبایی"" را فراتر از جسم خاص ببینیم به زیبایی مطلق رسیده‌ایم. پس عرفان یعنی از امر جزیی به امر مطلق و کلی رسیدن یا همان "" یافت""».
با این توضیح، تکلیف کلمۀ «شاهد» هم در اشعار سعدی و حافظ، روشن یا دست‌کم توجیه می‌شود تا نه آن‌گونه تصور کنیم که دکتر سیروس شمیسا در کتاب جمع‌آوری شدۀ «شاهد‌بازی» آورده بود و نه در تفسیرهای فرامتنی گرفتار شویم. بلکه شاهد را همان زیبایی مقید بدانیم و در گذار از آن خود زیبایی را دوست داشته باشیم نه فقط دختر زیبا یا گل زیبا را و این نگاه قابل تعمیم است. از نفس نقاشی لذت ببریم و از خود شعر فرای این که چه می گوید و کی می خواند.
 
  این که گفتم تعریف پورجوادی مدرن است چون مانند اگزیستانسیالیست‌هاست که می‌گویند خودِ هستی یا بودن و هستنِ تو مهم است نه چگونه بودن و از کجا آمدن و به کجا رفتن.
   دو نکتۀ دیگر هم دربارۀ عطار که اگرچه پیشتر در سلسله روایت های «یک جرعه از اقیانوس فرهنگ و ادب ایران» به قلم همین نویسنده آمده بود اما تکرار آن ملال آور نیست در روزگاری که آدمیان به معنی نیازمندترند.
   نخست این که اگرچه شیخ فرید‌الدین عطار از حیث مذهبی سُنی بود و شیعه نبود (شیعیان قبل از صفویه هم غالبا هفت امامی بودند نه 12 امامی) اما جالب است که تذکره‌الاولیا را با امام جعفر صادق علیه‌السلام شروع می‌کند و البته با ادبیات خود: «صادق، رضی‌الله عنه» و این حکایت:
 
   «نقل است که صادق از ابوحنیفه پرسید: عاقل کیست؟ گفت آن که تمیز/تمییز کند میان خیر و شر. صادق گفت: بهایِم [چهارپایان] نیز توانند تمیز دهند میان آن که او را بزند و آن که او را علف بدهد. ابوحنیفه گفت: نزدیکِ تو عاقل کیست؟ صادق گفت: آن که تمیز/تمییز کند میان دو خیر و شر و ""خیرالخیرین"" را اختیار کند و از دو شر، ""خیرالشرِین"" را برگزیند.»
   یعنی تشخیص خیر از شر، مصداق عقل و عاقلی نیست. چون حیوان هم خیر و شر را تا حدی تشخیص می‌دهد. عقل آن است که بین دو خیر بتوانی خیر خود را تشخیص دهی و مهم‌تر این که بین دو ""شر""، خیر خود را بیابی.
  دومی هم نقل بیت آغازین منطق‌الطیر:
  آفرین، جان آفرینِ پاک را  آن‌که جان بخشید و ایمان، خاک را
   تمام حرف بزرگان عرفان ما این است که به مدار هستی متصل شو، از "" منِ ذهنی"" و تعصبات رها شو و بستر وجودت را آماده کن. آن گاه جان و ایمان در آن خواهد جوشید.
------------------------
* دکتر شفیعی کدکنی که میراث دار عطار است از پسوند «یک»- iik-  بسیار استفاده می کند خاصه در «چراغ و آینه». پس نپندارید از زبانی دیگر برداشته شده                           ",https://www.asriran.com/003VF4
835083,۱۴۰۱/۰۱/۲۵,بین الملل,بازداشت راننده ایرانی در ترکیه به دلیل کشف مواد مخدر (+عکس),روز گذشته نیروهای کنترل مرزی ترکیه از کشف و ضبط 345 کیلوگرم متامفتامین مایع در گذرگاه مرزی گوربولاک در مرز با ایران خبر دادند.,"یک راننده ایرانی اتوبوس به دلیل کشف مواد مخدر در اتوبوسش در ترکیه، بازداشت شد.
راننده ایرانی اتوبوس حامل 345 کیلوگرم مت‌آمفتامین مایع که روز گذشته در هنگام ورود به ترکیه در مرز گوربولاک دستگیر شده بود، پس از سیر مراحل قانونی روانه زندان شد.
به گزارش خبرگزاری آناتولی، دادگاه دوغوبایزید آغری ترکیه این حکم بازداشت را صادر کرده است.
روز گذشته نیروهای کنترل مرزی ترکیه از کشف و ضبط 345 کیلوگرم متامفتامین مایع در گذرگاه مرزی گوربولاک در مرز با ایران خبر دادند.
این نیروها ابتدا به اتوبوس مسافربری که از ایران به ترکیه در حرکت بود، مشکوک شده و پس از عکسبرداری با اشعه ایکس و جستجو توسط سگ موادیاب، آن را بازرسی کردند.
در حین جست‌وجو مخزن سوخت خودرو باز و با نمونه‌گیری انجام شده ماده مشکوک از نوع متامفتامین مایع کشف شد.
براساس اعلام نیروهای امنیتی 345 کیلوگرم موادمخدر کشف و ضبط شد، خودروی مورد استفاده توقیف و راننده خودرو که تبعه خارجی بود نیز تحت بازداشت قرار گرفت.                           ",https://www.asriran.com/003VF5
835081,۱۴۰۱/۰۱/۲۵,سیاسی,"نماینده شهرکرد درباره انتقال آب:
تونل بهشت‌آباد متوقف خواهد ماند/ آبگیری غیرقانونی تونل گلاب متوقف شود",تونل بهشت‌آباد متوقف خواهد ماند، اجازه نخواهیم داد این تونل احداث شود، تونل گلابی که با وقاحت آبگیری شده، باید متوقف شود.,"نماینده مردم شهرستان‌های شهرکرد، بن و سامان در مجلس شورای اسلامی با اشاره به اینکه بر سر مسئله آب در استان با هیچ فردی معامله نکرده و نخواهیم کرد، گفت: تونل بهشت‌آباد متوقف خواهد ماند، اجازه نخواهیم داد این تونل احداث شود، آبگیری غیرقانونی تونل گلاب باید متوقف شود.
احمد راستینه ۲۵ فروردین‌ماه در شورای اداری چهارمحال و بختیاری با اشاره به اینکه تحولات بزرگی در عرصه بین‌المللی رخ داده است، اظهار کرد: خوشبختانه این اتفاقات موجب شد تا جایگاه نظام جمهوری اسلامی در جهان ارتقا پیدا کند، همه متوجه شده‌اند که دوران تسامح با شیطان بزرگ به پایان رسیده است و با گفتمان نمی‌توان مسائل را حل و فصل کرد.
نماینده مردم شهرستان‌های شهرکرد، بن و سامان در مجلس شورای اسلامی افزود: باید از تحولات جهانی و ظرفیت‌های جدیدی که در این راستا خلق شده است، نهایت استفاده را ببریم، خوشبختانه با تدابیر مقام معظم رهبری اجازه ندادیم مردم کشورمان درشرایط تهدید امنیتی قرار بگیرند و برجام‌ها بر کشور تحمیل شود.
وی با اشاره به اقدامات مجلس شورای اسلامی، تاکید کرد: مصوبه راهبردی، قانون جهش تولید مسکن، قانون امنیت غذایی، قانون جهش تولید اقتصاد دانش‌بنیان، قانون حمایت از خانواده و جوانی جمعیت، یکسان‌سازی حقوق بازنشستگان، رتبه‌بندی معلمان و اصلاحات بودجه بخشی از اقدامات مجلس برای کاهش مشکلات مردم در کشور است.
راستینه تامین زمین رایگان برای شرکت‌های دانش‌بنیان را برای تحقق شعار سال مهم ارزیابی کرد و گفت: باید حمایت لازم از این شرکت‌ها صورت بگیرد تا از دره مرگ عبور کنند، همچنین باید به سمت احداث شرکت شهرک‌های دانش‌بنیان حرکت کنیم.
نماینده مردم شهرستان‌های شهرکرد، بن و سامان در مجلس شورای اسلامی با انتقاد از عملکرد بانک‌های عامل در چهارمحال و بختیاری، توضیح داد: در بخش اعتبارات تبصره ۱۸ بالغ بر ۱۰۰ میلیارد تومان طرح به بانک‌های عامل در استان معرفی شد، اما متقاضیان موفق به دریافت تسهیلات نشدند، بانک‌های عامل در پرداخت تسهیلات اشتغالزایی و ازدواج همکاری نمی‌کنند، بانک‌ها باید به قانون تمکین کنند.
وی افزود: به‌جز تعداد محدودی بانک، سایر بانک‌ها در مسیر پرداخت تسهیلات مانع ایجاد می‌کنند، باید تدبیری برای بانک‌های چهارمحال و بختیاری اندیشیده شود، در حال حاضر ۱۳۰۰ میلیارد تومان اعتبار در بخش تبصره ۱۸ به استان اختصاص پیدا کرده است، اما برای جذب با مشکل مواجه هستیم، مدیران هر کدام از بانک‌های عامل در استان که از قوانین و دستورالعمل‌ها تبعیت ندارند، عزل شوند.
راستینه بیان کرد: بالای ۵۰۰ هکتار گلخانه در چهارمحال و بختیاری مجوز احداث دارند، این گلخانه‌ها در صورت راه‌اندازی برای ۵۰۰۰ نفر اشتغال ایجاد خواهد کرد، اما بانک‌ها برای پرداخت تسهیلات باید همکاری کنند.
نماینده مردم شهرستان‌های شهرکرد، بن و سامان در مجلس شورای اسلامی در ادامه با اشاره به اینکه بر سر مسئله آب در استان با هیچ فردی معامله نکرده و نخواهیم کرد، گفت: برای پروژه آبرسانی که در استان تعطیل شده بود بالغ بر ۱۰۰۰ میلیارد تومان اعتبار اختصاص یافت، برای صدا و سیمای چهارمحال و بختیاری متاسف هستم که صدای مظلومیت مردم این استان را به مسئولان کلان نمی‌رساند، دوران تحقیر مردم تمام شده است.
وی تاکید کرد: تونل بهشت‌آباد متوقف خواهد ماند، اجازه نخواهیم داد این تونل احداث شود، تونل گلابی که با وقاحت آبگیری شده، باید متوقف شود، در سفر ریاست جمهوری به چهارمحال و بختیاری باید حق‌ابه مردم استان در بخش شرب، صنعت، کشاورزی و محیط‌زیست در حوضه آبی کارون در قالب طرح جامع آبرسانی مصوب شود، متاسفانه مسئولان استانی در تدوین این طرح کوتاهی کرده‌اند.
راستینه با اشاره به پیشرفت فیزیکی ۹۵ درصدی طرح قانونی انتقال آب بن به بروجن، خاطرنشان کرد: این طرح مصوبه سه دولت را دارد و ۱۵ سال اعتبار گرفته است.
نماینده مردم شهرستان‌های شهرکرد، بن و سامان در مجلس شورای اسلامی در پایان یادآور شد: برخی دستگاه‌های اجرایی استان هنوز ادارات خود را در بعضی شهرستان‌ها مستقر نکرده‌اند، باید هر چه سریعتر این مسئله پیگیری شود، همچنین مدیران کل ظرفیت‌های استانی را برای حل معضلات شهرکرد به‌عنوان مرکز استان به‌کار بگیرند.
                            ",https://www.asriran.com/003VF3
835080,۱۴۰۱/۰۱/۲۵,فرهنگی/هنری,"""برادران لیلا"" سعید روستایی در مسابقه اصلی جشنواره کن 2022 / حضور دو فیلمساز ایرانی",هفتاد و پنجمین جشنواره فیلم کن از ۱۷ تا ۲۸ می (۲۷ اردیبهشت تا ۷ خردادماه) به صورت حضوری برپا خواهد شد.,"جدیدین ساخته سعید روستایی به عنوان یکی از فیلم‌های بخش مسابقه هفتاد و پنجمین جشنواره فیلم کن انتخاب شد.
فهرست فیلم‌های هفتاد و پنجمین جشنواره فیلم کن اعلام شد و فیلم «برادران لیلا» جدیدترین ساخته سعید روستایی به عنوان یکی از فیلم‌های بخش مسابقه اصلی برای کسب نخل طلای بهترین فیلم رقابت می‌کند.
این فیلمساز جوان پس از دو فیلم «ابد و یک روز» و «متری شیش و نیم» که در گیشه و جشنواره‌ها با استقبال خوبی مواجه شدند، «برادران لیلا» را در قالب یک درام اجتماعی در تهران ساخته است.
هفتاد و پنجمین جشنواره فیلم کن از ۱۷ تا ۲۸ می (۲۷ اردیبهشت تا ۷ خردادماه) به صورت حضوری برپا خواهد شد.

 
البته عنکبوت مقدس جدیدترین ساخته علی عباسی در بخش مسابقه اصلی جشنواره کن هم حضور دارد. این فیلم با بازی زهرا امیرابراهیمی و مهدی بجستانی به ماجرای سعید حنایی (قاتل سریالی زنان خیابانی در مشهد) می پردازد.
علی عباسی پیشتر با فیلم «مرز» در جشنواره کن در بخش نوعی نگاه حضور داشت و توانست برنده جایزه شود. عباسی متولد سال 1360 در تهران است و تابعیت سوئد را دارد.
فهرست فیلم های حاضر در این دوره جشنواره به این شرح است:
 
بخش مسابقه اصلی«عنکبوت مقدس» علی عباسی (کارگردان ایرانی الاصل)
«جنایات آینده» دیوید کراننبرگ (کانادا)
«درخت بادام» والریا برونی تدشی (فرانسه)
«ستاره ها در ظهر» کلر دنی (فرانسه)
«زمان آرماگدون» جیمز گری (آمریکا)
«توری و لاکیتا» برادران داردن (بلژیک)
«دلال» هیروکازو کورئیدا (ژاپن)
«نزدیک» لوکاس دونت (بلژیک)
«برادران لیلا» سعید روستایی (ایران)
«مثلث غم» روبن اوستلوند (سوئد)
«آر. ام. ان» به کارگردانی کریستین مونجیو (رومانی)
«همسر چایکوفسکی» کیریل سربرنیکوف (روسیه)
«نشان دادن» کلی رایکارد (آمریکا)
«نوستالژی» ماریا مارتونه (ایتالیا)
«پسری از آسمان» طارق صالح (مراکش)
«برادر و خواهر» آرنو دپلشن (فرانسه)
«ای‌اُ» یرژی اسکولیموفسکی (لهستان)
«تصمیم به ترک» پارک چان ووک (کره جنوبی)
 
بخش نوعی نگاه:«بازگشت به سئول»(دیوی چو)
«هیولا»(رایلی کیئو، و جینا گامل، آمریکا)
«روزهای سوختن»(امین الپر، ترکیه)
«نگاه پروانه ای»(ماکسیم ناکونچنی، اوکراین)
«کورساژ»(ماری کورتز، استرالیا)
«دومینگو و مه»(آریل اسکالانته مزا، کاستا ریکا)
«جویلند»(سایم صادک، پاکستان)
«مترونوم»(آلکساندر بلک، رومانی)
«برنامه 75»(هایاکاوا چی، ژاپن)
«رودئو»(لولا کی ورون،فرانسه)
«دوقلوهای ساکت»(آنژیکا اسموسینسکا،لهستان)
«غریبه»(توماس رایت)
«مریض از دست خودم»(کریستفر بورگلی)
«سرزمین ولادا»(هلینور پالماسون، ایسلند)
«بدترین»(لیزا آکورا،رومن گی‌ره، فرانسه)
 
بخش خارج از مسابقه«تاپ گان: ماوریک» ساخته جوزف کازینسکی
«الویس» ساخته باز لورمن
«بالماسکه» ساخته نیکلا بدوس
«نوامبر» ساخته سدریک خیمنز
«سه هزار سال حسرت» ساخته جرج میلر
«زی» ساخته میشل آزاناویسوس
 
بخش نمایش نیمه شب«شکار» ساخته لی جونگ-جائه (کره جنوبی)
«رویای ماه» ساخته برت مورگان (آمریکا)
«سیگار باعث سرفه است» ساخته کوئنتین دوپیو (فرانسه)
 
نمایش ویژه«جری لی لوییس: مشکلی در ذهن» ایتان کوئن
«تاریخ طبیعی تباهی» سرگی لازنیتسا
«همه نفس ها» شاونک سن
 
اولین نمایش در کن«غروب» مارکو بلوکیو
«برادران ما» رشید بوشارپ
 
بنا به اعلام تیری فرمو دبیر جشنواره هیات داوران فستیوال در روزهای آتی معرفی خواهد شد.
در بخش نوعی نگاه جشنواره نیز ۱۵ فیلم از کشورهای اوکراین، آمریکا، ترکیه، ژاپن و فرانسه معرفی شد.منبع: ایسنا، صبا                           ",https://www.asriran.com/003VF2
835079,۱۴۰۱/۰۱/۲۵,اجتماعی ,احتمال گرد و خاک در تهران,فیروزکوه با ثبت عدد ۶۱ کیلومتر بر ساعت به عنوان بیشینه سرعت وزش باد طی ۲۴ ساعت گذشته تا ساعت ۰۹:۳۰ محلی به وقت تهران، بالاترین سرعت وزش باد را به خود اختصاص داده است.,"معاون اداره کل هواشناسی استان تهران با اشاره به تداوم وزش باد در تهران و احتمال خیزش گرد و خاک، گفت: ایستگاه فیروزکوه با ثبت سرعت ۶۱ کیلومتر بر ساعت بالاترین سرعت وزش باد در استان تهران را داشته است.
مازیار غلامی در گفت‌وگو با ایسنا، با اشاره به وضعیت سرعت وزش باد طی ۲۴ ساعت گذشته در استان تهران خاطرنشان کرد: فیروزکوه با ثبت عدد ۶۱ کیلومتر بر ساعت به عنوان بیشینه سرعت وزش باد طی ۲۴ ساعت گذشته تا ساعت ۰۹:۳۰ محلی به وقت تهران، بالاترین سرعت وزش باد را به خود اختصاص داده است.
وی با اشاره به تندی وزش باد در ایستگاه‌های دیگر استان تهران افزود: وزش باد در استان تهران با احتمال خیزش گرد و خاک ادامه دارد و صبح پنجشنبه( ۲۵ فروردین) تا ساعت ۹:۳۰ به وقت محلی ایستگاه آبعلی و دماوند با ثبت سرعت ۵۰ کیلومتر بر ساعت، فرودگاه امام خمینی ۳۶ کیلومتر بر ساعت، شهریار ۳۲ کیلومتر بر ساعت، شمیران ۲۹ کیلومتر بر ساعت، فرودگاه مهرآباد ۲۵ کیلومتر بر ساعت و ورامین ۱۴ کیلومتر بر ساعت، بعد از ایستگاه فیروزکوه در رده‌های بعدی قرار می‌گیرند.                           ",https://www.asriran.com/003VF1
835077,۱۴۰۱/۰۱/۲۵,فرهنگی/هنری,عطار‌، آموزگار عرفان ایرانی,صوفی پرآوازۀ ایرانی اهل مدح نبود. چندان که خود هم سرود: به عمر خویش مدح کس نگفتم/ دُرّی از بهر دنیا من نسُفتم,"عصر ایران؛ رضا شاه‌ملکی- بیست‌و‌پنجم فروردین ماه ، روز بزرگداشت عطار نیشابوری صوفی نامدار ایرانی و خراسانی، زاده روستاهای کدکن است است . نیشابوریِ* صاحب نفسی که نه اهل مدح بود‌:به عمر خویش مدح کس نگفتم دُرّی از بهر دنیا من نسُفتم
و نه اهل ورود به های وهوی عوام و غوغای زندگی:
مرا گویند کو عزلت گرفته است در این عزلت خدارا یار دارم...
   شاعر و طبیب و اهل دلی که به گفته قاضی نورالله شوشتری ، مولوی در خردسالی خود در نیشابور با وی دیدار کرده بود و شیخ عطار ، بهاولد را گفته بود: «این فرزند را گرامی دار، زود باشد که از نفس گرم، آتش به سوختگان عالم زند...» ( مجالس المونین/ ج2/ص109)
   آیا این همان راز ارادت مولانا به اوست؟:
  من آن طوطی رومی ام که از نطقم شکر ریزد  ولیکن در سخن گفتن غلام شیخ عطارم...
   غربیان و خاورشناسان بسیار بر آثار او کار کرده اند و برای نمونه منطق الطیر او بارها و به تیراژهای پرشمار در فرنگستان( به قول میرزا ابوالحسن ایلچی!) کار شده و به چاپ رسیده. شوربختانه زندگانی و مرگ شیخ فرید‌الدین عطار در ابر ابهام نهفته است و افسانه هایی که در تاریخ شناخت راست را از ناراست دشوار می‌نند، بر گرد زندگی این عارف نامدار نیز تنیده شده اند. مثلا نگاه کنید حمدالله مستوفی(730ق) در تاریخ گزیده چه اشارتی کوتاه به او دارد:
  «...فریدالدین محمد نیشابوری سخنان شور انگیز دارد و اشعار او بسیار است .تذکره‌الاولیا از سخنان اوست و غیره.»
به راستی راز نهان این همه سخن سرایان وعارفان و شاعران و ادیبان و بزرگان و صوفیان که از خاک خراسان برخاسته‌اند چیست؟
سخن را کوتاه می‌کنم ، اما بگذاریم تا شیخ سخن بگوید، و این حکایت از شاهکار ادبیات عرفانی ایران، یعنی منطق الطیر را که سرچشمه‌ای است از عرفان و نیازهای روحی انسان امروزین تقدیم به خوانندگان این یادداشت می کنم. حکایتی از ""بیان وادی توحید"" که به لطافت و البته سادگی ، معانی عرفانی و درجات عشق را بیان می‌کند:
از قضا افتاد معشوقی در آبعاشقش خود را در افکند از شتاب
چون رسیدند آن دو تن با یک دگر این یکی پرسید از آن کی بی خبر؟
گر من افتادم درین آب رواناز چه افکندی تو خود را در میان؟
گفت:من خود را در آب انداختم زآن که خود را از تو می‌نشناختم
روزگاری شد که تا شد بی شکیبا تویی تو، منی من یکی
تو منی یا من تواَم،چند از دویی یا منی تو، یا توام من، یا تویی
چون تو من باشی و،من تو،بر دواَم هر دو تن باشیم یک تن،والسلام
* باستانی پاریزی می‌نویسد: نه نورالدین کدکنی ... و نه عطار، هیچ کدام نتوانستند کدکن را آنطور سر زبان ها بیندازند که دکتر شفیعی کدکنی انداخت.(حماسه کویر/فصل روستازادگان دانشمند)                           ",https://www.asriran.com/003VEz
835078,۱۴۰۱/۰۱/۲۵,بین الملل,ژاپن: هدیه 700 هزار دوز واکسن به ایران,محموله‌ واکسن‌ کرونای تولید ژاپن در هفته جاری به ایران منتقل خواهد شد.,"دولت ژاپن در راستای مقابله با کرونا 700 هزار دوز واکسن کرونا به ایران اهدا کرد.
به گزارش خبرگزاری آناتولی،  وزارت امور خارجه، ژاپن اعلام کرد: به حمایت از کشورهای خاورمیانه در مبارزه با همه‌گیری کرونا ادامه می دهیم و در این راستا 700 هزار دوز واکسن به ایران از طریق برنامه کواکس اهدا می کنیم.
محموله‌ واکسن‌ کرونای تولید ژاپن در هفته جاری به ایران منتقل خواهد شد.                           ",https://www.asriran.com/003VF0
835076,۱۴۰۱/۰۱/۲۵,بین الملل,انگلیس برخی مهاجران غیرقانونی را به آفریقا منتقل می‌کند,با این حال منتقدان در انگلیس می‌گویند که انتقال پناهجویان به رواندا بسیار بحث برانگیز و با توجه به سوابق حقوق بشری رواندا، نگران کننده است.,"دولت انگلیس برای مقابله با روند فزاینده مهاجرت غیرقانونی به این کشور از مسیر پر خطر گذرگاه کانال مانش، درصدد انتقال افراد به کشور آفریقایی رواندا است تا در این مدت به اصطلاح به پرونده مهاجرتی آن‌ها رسیدگی کند.
به گزارش روز پنجشنبه ایرنا، بوریس جانسون نخست وزیر انگلیس این اقدام را که ابعاد حقوقی آن چندان روشن نیست، در راستای مقابله با قاچاقچیان شرور دانسته که دریا را به گورستان مهاجران تبدیل کرده‌اند. او قرار است امروز جزئیات این طرح را ارائه کند. پریتی پتل وزیر کشور انگلیس هم به رواندا سفر کرده تا قرارداد این توافق را امضاء کند.
این درحالی است که موسسات خیریه هشدار داده اند که ""تصمیم ظالمانه و ناپسند"" دولت برای انتقال پناهجویان به مکانی بالغ بر ۹ هزار کیلومتر دورتر، نه تنها در رسیدگی به معضل مهاجرت ناکام خواهد بود، بلکه ""به هرج و مرج بیشتر انسانی منجر خواهد شد"" و حدود ۱.۴ میلیارد پوند هزینه در بر خواهد داشت.
دولت انگلیس ادعا می‌کند که اگر در زمینه مهاجرت غیرقانونی از طریق کانال مانش تدبیری اندیشیده نشود، آمار مهاجرت از این مسیر روزانه به یک هزار نفر می‌رسد. بر اساس گزارش‌های منتشر شده سال گذشته، ۲۸ هزار و ۵۲۶ نفر از کانال مانش با قایق‌های کوچک عبور کرده‌اند. این رقم در سال ۲۰۲۰، ۸ هزار و ۴۰۴ نفر بود.
یک سخنگوی دولت امروز ادعا کرد که این طرح محدود به مردانی است که به دلایل اقتصادی به انگلیس مهاجرت می‌کنند. نخست وزیر انگلیس هم گفت: می‌پذیرم که مهاجران در جستجوی زندگی بهتری هستند، اما این رویاها مورد سوء استفاده قرار گرفته است. قاچاقچیان شرور از افراد آسیب پذیر سوء استفاده می کنند و کانال مانش را به قبرستانی پرآب تبدیل کرده‌اند. وی افزود که در جریان مهاجرت از کانال مانش، مردان، زنان و کودکان در قایق های غیرقابل تردد غرق و در کامیون های یخچال دار خفه می شوند.
با این حال منتقدان در انگلیس می‌گویند که انتقال پناهجویان به رواندا بسیار بحث برانگیز و با توجه به سوابق حقوق بشری رواندا، نگران کننده است.
انگلیس پس از خروج از اتحادیه اروپا با افزایش ورود غیرقانونی مهاجران از طریق کانال مانش به این کشور روبرو بوده و به دنبال راهکارهای متفاوتی برای مقابله با این معضل بوده است.
این کشور سال گذشته توافق کرد تا برای مهار مهاجران ۵۴ میلیون پوند به فرانسه کمک کند. بر اساس توافق صورت گرفته که یک نسخه آن در تارنمای دولت انگلیس منتشر شد، فرانسوی‌ها موافقت کردند تا تعداد مأموران خود را در امتداد ساحل دریا ۲ برابر کنند و با خرید تجهیزات مناسب، منطقه تحت نظر خود را افزایش داده تا از تردد مهاجران به انگلیس جلوگیری کنند.
آن‌ها همچنین تعهد کردند که با استفاده از کمک مالی انگلیس پناهگاه‌های بیشتری را برای آوارگان در فرانسه ایجاد کنند تا از مهاجرت به انگلیس منصرف شوند. این توافق میان جرالد دارمانین و پریتی پتل وزرای کشور فرانسه و انگلیس منعقد شد.
قرار بود بیشتر عملیات در فرانسه متمرکز شود تا اقدام مهاجران در نقطه متوقف شود. اما بدبینی و بی اعتمادی فزاینده ای در انگلیس نسبت به توافق با فرانسه در حال شکل‌گیری است و شمار افرادی که به صورت غیرقانونی از کانال مانش وارد این کشور می‌شود رو افزایش است.                           ",https://www.asriran.com/003VEy
835075,۱۴۰۱/۰۱/۲۵,اقتصادی,۱۰ فرودگاه بزرگ جهان از نظر تردد مسافران خارجی,فرودگاه های دبی، استانبول ترکیه و آمستردام هلند بزرگترین فرودگاه های جهان از نظر تردد مسافران خارجی هستند.,,https://www.asriran.com/003VEx
835073,۱۴۰۱/۰۱/۲۵,ورزشی,تصادف مرگبار ستاره اسبق رئال مادرید (فیلم),تنها چند روز پس از تصادف شدید فردی رینکون هافبک پیشین تیم ملی کلمبیا و بازیکن رئال‌مادرید، او در سن ۵۵ سالگی درگذشت.,"کد ویدیو  دانلود    فیلم اصلی          
رینکون یکی از سرنشینان خودرویی بود که با اتوبوس تصادف کرد و پس از جراحت از ناحیه سر به بیمارستان منتقل شد. عمل جراحی فوری روی رینکون هم انجام شد، اما او دوام نیاورد تا یکی از ستاره‌های فوتبال کلمبیا در این تصادف تلخ کشته شود. رینکون در ۸۴ بازی پیراهن کلمبیا را پوشید و سابقه بازی در تیم‌های باشگاهی رئال‌مادرید، ناپولی، کورینتیانس، پالمیراس و سانتوس را هم داشته است.                           ",https://www.asriran.com/003VEv
835074,۱۴۰۱/۰۱/۲۵,فرهنگی/هنری,"برنامه ""شهرفرنگ"" شبکه خبر تعطیل شد/ واکنش مجری برنامه",برنامه تلویزیونی «گفتگوی زنده شهرفرنگ» پس از پخش ۳۵۲ قسمت برنامه در شبکه خبر تعطیل شد.,"برنامه تلویزیونی «گفتگوی زنده شهرفرنگ» به دلیل تغییر در جدول پخش برنامه های شبکه خبر، در سال جدید پخش نمی‌شود.
به گزارش خبرنگار رادیو و تلویزیون خبرگزاری صبا، برنامه تلویزیونی «گفتگوی زنده شهرفرنگ» پس از پخش ۳۵۲ قسمت برنامه در شبکه خبر تعطیل شد.
حمیدرضا مدقق مجری-کارشناس «شهرفرهنگ» در صفحه مجازی خود با اعلام این خبر نوشت: «به دلیل تغییر در جدول پخش برنامه های شبکه خبر، «گفتگوی زنده شهرفرنگ» دیگر پخش نخواهد شد.
آخرین پنجشنبه سال گذشته، سیصد و پنجاه و دومین (آخرین قسمت) این برنامه اجرا شد. خوشوقتم که قریب به هفت سال مسئولیت یکی از طولانی ترین برنامه های تخصصی شبکه خبر را برعهده داشتم.
از همه همکارانم، اهالی فرهنگ و هنر و به ویژه مخاطبان این برنامه که در این مدت همراه شهرفرنگ بودند، سپاسگزاری می کنم.»                           ",https://www.asriran.com/003VEw
835051,۱۴۰۱/۰۱/۲۵,سلامت,رابطه مشکلات کبدی و آزمایش MCHC,,"MCHC اندازه‌گیری میانگین مقدار هموگلوبین در گلبول‌های قرمز است. اگر غلظت هموگلوبین شما بیش از حد نرمال باشد، می‌تواند دلیل بر این باشد که بخشی از گلبول‌های قرمز دچار تخریب یا شکنندگی شده‌اند، علاوه بر این مشکلات کبدی نیز می‌تواند باعث بالا رفتن میزان MCHC خون شما شود.

آزمایش MCHC چیست و بالا بودن آن چه خطراتی دارد؟
MCHC مخفف میانگین غلظت هموگلوبین خون است. آزمایش MCHC به همراه آزمایش MCH و MCV برای اندازه‌گیری ویژگی‌های گلبول قرمز انجام می‌شوند. این پارامترها اندازه و غلظت هموگلوبین گلبول‌های قرمز را نشان می‌دهند. بالا بودن غلظت هموگلوبین در سلول‌های خونی می‌تواند نشانه‌ مشکلاتی در سلامتی شما باشد، بنابراین آزمایش MCHC می‌تواند به شما در پیشگیری یا رفع عوارض برخی از بیماری‌ها کمک کند.
هموگلوبین پروتئینی است که به انتقال اکسیژن از ریه‌ها به بافت‌های بدن کمک می‌کند. پایین بودن غلظت هموگلوبین می‌تواند باعث شود ریه‌ها و قلب شما مجبور شوند شدید‌تر کار کنند تا اکسیژن کافی برای عملکرد صحیح بدن شما تامین شود. از سوی دیگر، سطح بالای هموگلوبین می‌تواند نشانه وجود مشکلات ریوی یا قلبی و یا کبدی باشد. هر دو مقدار MCHC بالا و پایین نشانه انواع مختلف کم خونی هستند.
اگرچه سطح بالا یا پایین MCHC لزوما به خودی خود یک مشکل نیست، اما اغلب نشانه وجود مشکلی در سلامتی شماست.
دلایل و علائم MCHC بالا
باید بین دلایل و علائم MCHC بالا تمایز قائل شد. دلایل در واقع مشکلات و بیماری‌هایی در بدن ما هستند که باعث بالا رفتن میزان MCHC خواهند شد. اما علائم هشدارهایی هستند که وجود آن‌ها فقط می‌تواند نشانه بالا بودن ‌‌MCHC خون شما باشد و خود علت آن نیستند. شناخته شده‌ترین علل MCHC بالا عبارتند از:

کم‌خونی همولیتیک خودایمنی: در این وضعیت سیستم ایمنی بدن به اشتباه به گلبول‌های قرمز خون خود حمله می‌کند. گاهی اوقات، MCHC بالا خود به خود ایجاد می‌شود، اما می‌تواند در کنار لوپوس یا لنفوم نیز رخ دهد. همچنین ممکن است در نتیجه مصرف برخی داروها رخ دهد.
کم‌خونی ماکروسیتیک: نوعی اختلال خونی که در آن برخی از گلبول‌های قرمز خون بسیار بزرگتر از حد معمول هستند. گاهی اوقات کمبود ویتامین ۱۲B می‌تواند باعث کم‌خونی ماکروسیتی شود.
اسفروسیتوز ارثی: یک جهش ژنتیکی که غشای گلبول‌های قرمز را شکننده می‌کند. این وضعیت معمولا از والدین به فرزند منتقل می‌شود.
سوختگی شدید: سوختگی ممکن است باعث شود که فرد دچار کم‌خونی همولیتیک و MCHC بالا شود.
بیماری کبد: کبد هموگلوبین را ذخیره و اصلاح می‌کند، بیماری کبد باعث آسیب رسیدن به گلبول‌های قرمز و شکننده شدن آن‌ها شده و این خود منجر به افزایش سطح MCHC می‌شود. بنابراین افراد مبتلا به بیماری کبد اغلب به نوعی کم خونی مبتلا هستند.
تیروئید بیش فعال: مشکلات تیروئید اغلب منجر به تغییراتی در گلبول‌های قرمز خون فرد می‌شود.
داروها: در موارد نادر، سطح بالای MCHC می‌تواند به علت مصرف داروهای سرکوب‌کننده سیستم ایمنی یا شیمی درمانی باشد.


علائم کم خونی همولیتیک که می‌تواند باعث بالا رفتن سطح MCHC شود شامل موارد زیر است:

خستگی و ضعف مفرط
زردی
رنگ پریدگی
ناراحتی شکمی
طحال بزرگ شده
ضربان قلب سریع
غش کردن

علائم کم‌خونی ماکروسیتیک مشابه علائم کم‌خونی همولیتیک است، اما شامل موارد زیر نیز می‌شود:

کاهش وزن
از دست دادن اشتها
مو و ناخن‌های شکننده
اسهال
مشکل در تمرکز
مشکلات حافظه

علائم بیماری کبد اغلب شامل علائم رایج کم خونی است، به علاوه شامل موارد زیر نیز می‌شود:

حالت تهوع
استفراغ
درد سمت راست بالای شکم

افراد مبتلا به اسفروسیتوز ارثی ممکن است علائم کم‌خونی داشته باشند و همچنین ممکن است دچار سنگ کیسه صفرا شوند.
افراد مبتلا به MCHC بالا به دلیل پرکاری تیروئید ممکن است این موارد را تجربه کنند:

تعریق
گرسنگی بیش از حد
خستگی
کاهش وزن
تپش قلب
اضطراب مداوم
ضعف

پیشگیری از افزایش MCHC در آزمایش خون
باید مطمئن شوید که از یک رژیم غذایی سالم استفاده می‌کنید که حاوی مواد مغذی کافی، به ویژه ویتامین ۱۲B و ۹B و آهن باشد تا سطح mchc  در آزمایش خون  در محدوده نرمال قرار گیرد. با این حال، به خاطر داشته باشید که کمبود مواد مغذی می‌تواند دلایل غیررژیمی مانند مشکلات روده (سوء جذب) نیز داشته باشد، که در این صورت نمی‌توان با تنظیم‌های ساده رژیم غذایی آن‌ها را اصلاح کرد.
یک رژیم غذایی مناسب جهت پیشگیری از افزایش MCHC می‌تواند شامل موارد زیر باشد:

گوشت پرندگان
تخم مرغ
گوشت قرمز
صدف
عدس
سبزی‌های تیره و برگ‌دار

مصرف الکل می‌تواند میزان ویتامین ۱۲B و ۹B بدن شما را کاهش دهد. اگر MCHC شما به دلیل کمبود ویتامین ۱۲B بالا است از مصرف الکل خودداری کنید.
همچنین سیگار کشیدن می‌تواند میزان ۱۲B و ۹B بدن را کاهش دهد. بهتر است به طور کامل از دخانیات اجتناب کنید.

روش‌های درمان MCHC بالا
درمان MCHC بالا بستگی به علت زمینه‌ای آن دارد. پزشکان معمولا کم‌خونی همولیتیک را با کورتیکو استروئیدها مانند پردنیزون درمان می‌کنند. در ابتدا، پزشکان دوز بالایی را تجویز می‌کنند و سپس به مرور زمان آن را کاهش می‌دهند. در موارد شدید کم‌خونی همولیتیک، پزشکان ممکن است برداشتن طحال را توصیه کنند.
افزایش سطح ویتامین ۱۲B و ۹B نیز می‌تواند به درمان افراد مبتلا به کم خونی ماکروسیتیک کمک کند. افراد مبتلا به اسفروسیتوز ارثی نیز می‌توانند از افزایش مصرف این مواد مغذی بهره مند شوند. پزشک ممکن است  برای درمان این بیماران موارد زیر را نیز توصیه کند:

انتقال خون
برداشتن طحال
برداشتن کیسه صفرا

بیماری کبد اغلب با اصلاح سبک زندگی قابل کنترل است. با این حال، پزشک ممکن است داروهایی را تجویز کند یا جراحی برای برداشتن بخشی از کبد را توصیه کند.
آزمایش MCHC را چگونه تفسیر کنیم؟
MCHC  نرمال معمولا بین ۳۲۰ تا ۳۶۰ گرم در لیتر است. میزان بالاتر یا پایین‌تر از این محدوده به عنوان میزان غیرطبیعی شناخته می‌شود. البته به دلیل تفاوت در تجهیزات، تکنیک‌ها و مواد شیمیایی مورد استفاده در آزمایشگاه‌های مختلف، ممکن است این محدوده مقداری تفاوت داشته باشد.
هومکا و آزمایش MCHC در منزل
بالا یا پایین بودن سطح MCHC می‌تواند نشانه وجود بیماری‌هایی از جمله بیماری کبدی در بدن شما باشد. بنابراین اگر علائم غیرطبیعی بودن میزان MCHC را در بدن خود احساس می‌کنید لازم است در یک مرکز معتبر بهداشتی آزمایش MCHC را انجام دهید. اگر تمایل دارید که این آزمایش را در منزل خود بدون صرف وقت و هزینه رفت و آمد انجام دهید می‌توانید از خدمات آزمایش در منزل هومکا استفاده کنید. هومکا این افتخار را داردکه با تیمی مجرب و حرفه‌ای تمام آزمایش‌های خون را در منزل شما انجام داده و نتیجه و تفسیر آن را با کمترین هزینه به صورت آنلاین در اختیار شما قرار دهد. برای ثبت درخواست کافی است که بر روی لینک زیر کلیک کنید تا همکاران ما با شما تماس بگیرند. برای اطلاعات بیشتر می‌توانید با شماره تلفن ۰۲۱۶۷۳۷۱ تماس بگیرید و یا به سایت هومکا به نشانی www.homeca.ir مراجعه کنید.                           ",https://www.asriran.com/003VEZ
835072,۱۴۰۱/۰۱/۲۵,اجتماعی ,افتتاح مدرسه تخصصی اوتیسم در اصفهان,برای ساخت این مدرسه شامل هشت کلاس کارگاهی، سه کلاس درمانی فیزیوتراپی، اتاق حس و اتاق تاریک و سفید که ساخت آن سه سال بطول انجامید ۱۲ میلیارد تومان هزینه شده است.,"نخستین مدرسه تخصصی اوتیسم در اصفهان با زیربنای ۲ هزار و ۵۰ متر مربع روز پنجشنبه با حضور وزیر آموزش و پرورش افتتاح شد.
به گزارش ایرنا، این مدرسه در مساحت یک هزار و ۸۰۰ متر مربع و زیربنای ۲ هزار و ۵۰ متر مربع با هدف ایجاد فضای تخصصی برای آموزش و توانبخشی کودکان اوتیسم به همت بنیاد نیکوکاری دستان مهربان با حضور وزیر آموزش و پرورش به بهره برداری رسید.برای ساخت این مدرسه شامل هشت کلاس کارگاهی، سه کلاس درمانی فیزیوتراپی، اتاق حس و اتاق تاریک و سفید که ساخت آن سه سال بطول انجامید ۱۲ میلیارد تومان هزینه شده است.
وزیر آموزش و پرورش روز پنجشنبه در مراسم بهره برداری مدرسه توانبخشی کودکان اوتیسم اصفهان گفت: خیران بیشترین خدمت را به آموزش و پرورش داشته اند و برای نیازمندان و مکان هایی که جامعه هدف آنهاست با اشتیاق ورود پیدا می کنند.
یوسف نوری افزود: من دست تک تک خیران را می بوسم و قدردان محبت ها و نگاه ویژه آنها به حوزه آموزش و پرورش هستم. 
                           ",https://www.asriran.com/003VEu
835069,۱۴۰۱/۰۱/۲۵,اقتصادی,نطق تند نماینده مجلس علیه دولت رئیسی (فیلم),شادمهر نماینده مردم گنبدکاووس در نطقی تند ضمن بیان توهم مهار تورم دولت می‌گوید: کاندیدا‌های دیروز ریاست جمهوری که همه ادعای نجات اقتصاد ایران را در سر می‌پروراندند اکنون در بالاترین مسند دولت تکیه زده‌اند اکنون چه می‌کنند؟,کد ویدیو  دانلود    فیلم اصلی                                     ,https://www.asriran.com/003VEr
835070,۱۴۰۱/۰۱/۲۵,حوادث,گذاشتن نایلون پر از طلا در میان زباله‌ها/ یابنده منکر دیدن طلاهاست,بررسی دوربین مداربسته ساختمان نشان می‌داد که مردی زباله‌گرد پس از بازکردن نایلون‌ها متوجه طلاها شده و آن را برده است. با شکایت مالباخته، مرد زباله‌گرد که ۵۰ ساله است دستگیر شد.,"حواس‌پرتی اعضای یک خانواده پس از بازگشت از سفر نوروزی باعث شد نایلون پر از طلا را در میان زباله‌ها قرار دهند.
به گزارش همشهری آنلاین، زن جوان که همیشه وحشت ازسرقت و دستبرد به خانه‌اش را داشت هر وقت به سفر می‌رفت طلاهایش را داخل کیسه‌ای قرار می‌داد و آن را با خودش می‌برد. امسال هم مانند سال‌های قبل، ‌تمام طلاهایش را داخل نایلون قرار داد و داخل چمدان خود گذاشت.
او پس از بازگشت چمدان خود را خالی کرد و نایلون طلاهایش را در گوشه خانه و کنار سطل زباله قرار داد و کمی بعد همسرش که می‌خواست زباله‌ها را به بیرون منتقل کند، کیسه طلا را هم میان آنها گذاشت و با خود برد.
چند ساعت بعد زوج حواس‌پرت متوجه این موضوع شدند و مرد فورا به مقابل در رفت اما اثری از نایلون طلا و زباله‌ها نبود.
بررسی دوربین مداربسته ساختمان نشان می‌داد که مردی زباله‌گرد پس از بازکردن نایلون‌ها متوجه طلاها شده و آن را برده است. با شکایت مالباخته، مرد زباله‌گرد که ۵۰ ساله است دستگیر شد.
او روز گذشته در اداره پلیس به خبرنگار همشهری گفت: قبول دارم که نایلون طلاها را برداشتم اما داخل آن را ندیدم و تصور کردم که کاغذ داخل آن است.
وی ادامه داد: کار من فروش ضایعات است و آن روز هم کیسه‌ها را برداشتم و به فردی که می‌شناختم فروختم.
وی با وجود اینکه دوربین‌های مداربسته نشان می‌دهند او در کیسه را باز کرده و متوجه طلاها شده، منکر ماجراست و در این شرایط تحقیقات از او ادامه دارد.                           ",https://www.asriran.com/003VEs
835071,۱۴۰۱/۰۱/۲۵,سیاست خارجی,حمایت فرمانده نیروی قدس سپاه از عملیات های فلسطینی ها در اسرائیل,فرمانده نیروی قدس سپاه با بیان اینکه از کسانی که علیه رژیم صهیونیستی مبارزه می‌کنند پشتیبانی می‌کنیم، تصریح کرد: به نابودی رژیم صهیونیستی سرعت داده می‌شود.,"فرمانده نیروی قدس سپاه با بیان اینکه از کسانی که علیه رژیم صهیونیستی مبارزه می‌کنند پشتیبانی می‌کنیم، تصریح کرد: به نابودی رژیم صهیونیستی سرعت داده می‌شود. 
به گزارش فارس، سردار اسماعیل قاآنی فرمانده نیروی قدس سپاه صبح امروز پنجشنبه ٢۵ فروردین در نخستین مراسم سالگرد شهادت سردار حجازی جانشین نیروی قدس سپاه گفت:  در همین ماه مبارک رمضان و در آستانه ماه مبارک رمضان چطور قهرمانان فرزندان فلسطین، هر کدام زمینه‌هایی برای خودشان ایجاد کردند و عملیات هایی را که درون قلب رژیم صهیونیستی و این یهود پست فطرت را می‌لرزاند، انجام دادند.
فرمانده نیروی قدس سپاه با گرامیداشت یاد و خاطره شهدای فلسطینی که در ماه مبارک رمضان به شهادت رسیدند، گفت: شهدای فلسطینی نشان دادند اسلام، ارزش‌های اسلامی و فلسطین زنده است و راه شهدا همچنان استمرار دارد. ما به تاسی از شهدا می‌توانیم راه زندگی درست را فرا بگیریم.
سردار قاآنی افزود: شما می‌دانید تمام سرزمین‌های اشغالی حکم یک پادگان پر از دوربین و ابزار کنترلی را دارد، سیستم صهیونیستی و پلیسی که در آنجا حاکم است، قدم به قدم آنجا را کنترل می‌کند. اما در چنین سرزمینی پادگان مسلک نظامی، فرزندان فلسطینی این گونه بلند شده و عملیات انجام می‌دهند و شهدای عالی‌مقامی همچون رعد حازم اینگونه با صلابت و با طمانینه نفس در مرکز رژیم صهیونیستی و در شلوغ ترین منطقه و ساعت آمده و با صلابت حرکت کرده و اقدام قهرمانانه پاسخگویی به جنایات رژیم صهیونیستی را این گونه مردانه اجرا می کند.
وی با اشاره به تحولات منطقه گفت: جوانان مقامت با علمیات‌های خود تمام سیستم رژیم صهیونیستی را به هم زده‌اند. یک جوان فلسطینی تمام ارکان رژیم صهیونیستی را می‌لرزاند بعد اینها سر و صدا می‌کنند و قصد جنگ با ایران اسلامی را دارند؟
فرمانده نیروی قدس سپاه با بیان اینکه از کسانی که علیه رژیم صهیونیستی مبارزه می‌کنند پشتیبانی می‌کنیم، تصریح کرد: به نابودی رژیم صهیونیستی سرعت داده می‌شود.
وی ادامه داد: شما امروز لبنان را نگاه کنید که چه موقعیتی دارد. روزی که خرمشهر را در سال ۶٢ آزاد می کردید رژیم صهیونسیتی از جنوب لبنان وارد شد و در مرکز و بیروت و هر کجا خواست جنایت کرد و کمتر از انگشتان یک دست ابزار نظامی اصلی آن آسیب دید. در حالیکه در این مرحله حدود ٣ هزار انسان را کشت و این جنایت بزرگ در حافظه تاریخی جنایتکاران بزرگ حامی آن‌ها فراموش شده است. صهیونیست‌ها جنایت هایی کردند که در تاریخ سابقه نداشته است. این صبرا و شتیلا که شما در اشعار شنیده‌اید، یکی از این جنایت هاست.
سردار قاآنی گفت: لبنان یک روزی چنین شرایطی داشته اما امروز قهرمانان عرصه مقاومت در لبنان به جلوداری سید مقاومت سید حسن نصرالله چنان سلطه بر این میدان و منطقه پیدا کرده‌اند که رژیمی که بحث نیل تا فرات را داشته امروز در بیرون و روی زمین دیوارهای بیش از شش متر بتنی می‌کشد که کسی داخل این رژیم نفوذ نکند و در برخی نقاط تا سی متر ستون‌های فولادی در درون زمین فرو می‌کند که کسی از زیر زمین به آن‌ها نفوذ نکند. چنین وضعی به سر این رژیم جنایتکار آمده است.
وی ادامه داد: شما نگاه نکنید به هجمه رسانه‌ای آمریکا که از رژیم صهیونیستی پشتیبانی می‌کند و هر روز می‌خواهد خودشان را قدرتمند نشان بدهند. شما مظاهر ناتوانی آن‌ها و قدرت جبهه مقاومت را که الحمدالله به برکت خون شهدای عالی‌مقام هر روز هم رو به رشد است را می‌بینید.                            ",https://www.asriran.com/003VEt
835068,۱۴۰۱/۰۱/۲۵,اجتماعی ,شهادت عضو نیروی انتظامی در درگیری مسلحانه,نیروی انتظامی اضافه کرد: در این عملیات ۲ نفر از اعضای این باند دستگیر و یک قبضه سلاح کلاشینکف و یک قبضه کلت کمری از متهمان کشف شد.,"استواریکم مصطفی رفیع زاده عضو کادر نیروی انتظامی ساعاتی قبل در جريان درگيرى مسلحانه در بندرماهشهر خوزستان بر اثر اصابت گلوله به شهادت رسيد.
نیروی انتظامی می گوید درگیری مسلحانه پلیس با سارقان مسلح بوده است.
نیروی انتظامی اضافه کرد: در این عملیات ۲ نفر از اعضای این باند دستگیر و یک قبضه سلاح کلاشینکف و یک قبضه کلت کمری از متهمان کشف شد.
 
                           ",https://www.asriran.com/003VEq
835065,۱۴۰۱/۰۱/۲۵,فرهنگی/هنری,"محمدرضا علیمردانی: افسوس قسمت‌های سانسوری ""جوکر"" را می‌خورم",من از سال‌های پیش مافیا را یاد می‌دادم و گرداننده بودم اما آن‌ها یا خانواده بودند یا جمعی از دوستان بودند و هنرپیشه و چهره بین‌شان نبود.,"فرهیختگان نوشت: محمدرضا علیمردانی، بازیگر، خواننده، مجری و دوبلور و یکی از شرکت‌کنندگان در «جوکر» می‌گوید ۹۸ درصد آن‌چه در این برنامه می‌بینید همان اتفاقاتی است که افتاده اما ۲ درصد اصلاحیه خورده است. او می‌گوید خیلی با این موارد مواجه نشدند اما افسوس قسمت‌های ممیزی‌شده را می‌خورد.
محمدرضا علیمردانی، بازیگر، خواننده، مجری و دوبلور با هرکدام از این عناوین در برنامه‌های پرمخاطبی حضور داشته و توانسته به درجه‌ای از موفقیت دست پیدا کند. او این بار در مقام یک شرکت‌کننده در برنامه طنز «جوکر» حضور داشت و چهره تازه‌ای از خود به نمایش گذاشت.
از شما درحال حاضر برنامه‌های مختلفی مانند «چهل تیکه» یا «شب‌های مافیا» از تلویزیون و شبکه نمایش خانگی پخش می‌شود. از تجربه حضور در برنامه‌ای مانند «جوکر» بگویید.
زمانی که ما برای صحبت درباره حضور در «جوکر» رفتیم از سری اولش یک قسمت پخش شده بود که آن را هم ندیده بودم.
دوستان چند نمونه خارجی‌اش را برای من فرستاده بودند و من آن‌ها را دیدم اما نسخه خارجی آن باعث خنده من نشد اما حدس زدم که جوکر می‌تواند جای مناسب و خوبی برای شادی و خنده باشد، زیرا ما آدم‌های بانمک زیاد داریم و احساس کردم این‌جا می‌تواند جای خوبی برای حال خوب مخاطب باشد و مخاطبان می‌توانند برای مدتی از فشارهای زندگی دور باشند و در کنار خانواده‌هایشان بخندند. از این جهت وقتی با علیخانی صحبت کردیم با توافقاتی که شد گفتم با کمال میل در برنامه حضور پیدا می‌کنم.
بعد از گفت‌وگو با تیم نویسندگی از تیم حرفه‌ای «جوکر» بسیار خوشم آمد. احسان علیخانی برای هر بخش متخصص گذاشته است و همگی انرژی مثبت داشتند و کارشان را بلد بودند و با حوصله و رعایت ادب و احترام کارشان را انجام می‌دادند. به نظر من بسیار اتمسفر خوبی داشتند.
حتما نویسندگان برنامه به‌طور کلی چهارچوبی برای این ۶ ساعت طراحی کرده‌اند اما برداشت مخاطب این است ۸ نفری که حضور پیدا می‌کنند دست‌شان برای نشان دادن توانایی‌هایشان باز است. آیا این فضا واقعا وجود داشت؟
این برداشت کاملا درست است. هر کسی که در آن‌جا حضور پیدا می‌کند براساس توانایی‌هایش ایده‌هایی هم در ذهن دارد و آن را با تیم نویسندگی و کارگردانی مطرح می‌کند و نظرات مختلف داده می‌شود که در کجا این ایده‌ها استفاده شود.
درواقع نقشه استفاده از ایده کشیده می‌شود، البته باتوجه به تذکرات درباره خطوط قرمز و ممیزی‌ها باید حواس‌مان به این مسائل هم باشد اما دستمان را باز گذاشتند و بیشتر صحبت‌ها بداهه‌گویی است. یعنی شما باید ببینید در موقعیتی که قرار دارید آیا می‌توانید از ایده‌هایی که نقشه‌اش را کشیدید استفاده کنید یا خیر.
بعضی از ایده‌ها ممکن است در جو بداهه‌ای که وجود دارد از بین برود و فرصت استفاده از آن فراهم نشود. درواقع دوستان به جز رعایت موارد خطوط قرمز محدودیت دیگری ندارند.
زمانی که برای فکر کردن روی ایده دارید چقدر است؟ از زمان ایده‌پردازی تا رفتن جلوی دوربین فرصت کافی برای این کار را داشتید؟
حدود ۱۰ روز یا یک هفته قبل به من گفتند. البته قبل‌تر از آن هم پیگیر بودند اما به دلیل این که سر فیلمبرداری بودم نتوانستم زودتر با آن‌ها صحبت کنم. به هر حال حدود یک هفته قبل با هم گفت‌وگو کردیم و در طول هفته‌ای که به ضبط مانده بود فرصت کردم دو جلسه دوساعته با دوستان صحبت و ایده‌هایم را مطرح کنم. بقیه دوستان را نمی‌دانم شاید زودتر مطلع شده باشند.
ابتدای صحبت‌تان از تشابه «جوکر» با نمونه‌های خارجی گفتید که جذابیت خاصی برایتان نداشته است. شاید یکی از دلایلی که مخاطبان از «جوکر» استقبال می‌کنند ایرانیزه شدن آن است. جوکری که الان داریم می‌بینیم چقدر ایرانیزه شده است؟
بله دلیلش هم این است که گروه خوب آقای علیخانی از ماه‌ها قبل فرصت زیادی برای تحقیقات و دیدن و نوشتن گذاشتند و حتی چندین بار ضبط صفر گرفتند یعنی خودشان در فضایی که ما بودیم نشستند و اجرا و ضبط کردند و ایرادات را پیدا کردند.
تسلطی که داشتند واقعا مثال‌زدنی بود و جزء معدود پروژه‌هایی بود که حال همه خوب بود و می‌دانستند باید چه کاری انجام دهند. فقط بعضی موارد را کسی پیش‌بینی نمی‌کرد که ممیزی شود و بعضی دیگر قابل پیش‌بینی بود و درحال ضبط هم تذکر داده می‌شد.
در اجراهای شما چقدر حذفیات وجود داشت؟
بخشی از کار بنده هم حذف شد اما دلیلش رعایت نکردن من نبود. متاسفانه در قاب شخص دیگری بودم که آن عزیز، موردی را رعایت نکرده بود.
حذفیات موقع ساز زدن و خواندنتان هم بود؟
خیر، آقای انصاری عزیز چالش بچه دادند و همه بخشی را دیدند که به یکدیگر آب می‌پاشیدند و آن ادامه‌دار بود و من دوستان را خیلی آزار دادم و همه خواهش می‌کردند و می‌گفتند از ما دور شو و لحظات خوبی در آن‌جا خلق شد. دیدن تحمل دیگران برای نخندیدن بسیار برای مخاطب خنده‌دار است حتی برای خودم هم خنده‌دار بود.
لحظات این مدلی هم بسیار بود و از بین رفت به دلیل این که یکی از دوستان شرایطی را ایجاد کرده بود و مدلی اجرا می‌کرد که حتما حذف می‌شد و بنا به این دلیل که ما هم در آن قاب بودیم نتیجتا حذف شد.
گروهی اعتقاد دارند اتفاقات داخل «جوکر»، کاملا هدایت یا مهندسی‌شده است. شما این موضوع را دیدید که عمدا فیلمبرداری قطع شده باشد، یا هر آن‌چه که واقعا اتفاق افتاده را ما تماشا می‌کنیم؟
نودوهشت درصد همان اتفاقاتی که افتاده مشاهده می‌شود اما ۲ درصد ناچار بودند و کسی که برنامه را تولید می‌کند متوجه اشکالی می‌شود و بنا به همین دلیل روند را اصلاح می‌کردند. ما خیلی با این موارد مواجه نشدیم و فقط افسوس قسمت‌های ممیزی‌شده را می‌خوریم.
نگاهی به آثار پخش‌شده از شما در گذشته و الان نشان می‌دهد که در سبد کالای فرهنگی فعالیت‌های شما تنوع وجود دارد؛ گاهی به‌عنوان مجری، گاهی به‌عنوان گرداننده مافیا و گاهی خواننده یا بازیگر. چقدر اعتقاد دارید این تنوع چه در تلویزیون و چه در نمایش خانگی یک ضرورت است و باید وجود داشته باشد؟
این تشخیص بسیار درست است. همه ما در حوزه رسانه نیاز به تنوع داریم. اگر بخواهیم کارهای یک مدلی و تکراری و مشابه ببینیم خسته می‌شویم و دیگر نمی‌بینیم.
من تلاشم را کردم در چندین مدل و در فضاهایی که می‌توانم موثر باشم حضور پیدا کنم. جایی که می‌بینم تاثیری و تخصصی ندارم ورود پیدا نمی‌کنم. بارها دوستانم به من گفتند که تو بازیگری، گوینده‌ای، خواننده‌ای چی هستی و من می‌گویم همه این‌ها درس‌هایی از بازیگری بوده و من وقتی در این عرصه حضور پیدا کردم استادهایم می‌گفتند بازیگر باید بتواند بخواند، باید بتواند بازی کند، ساز بزند و... .
این‌ها همگی جزء مشق‌های بازیگری بود و بهتر است همه بازیگران به این‌ها توجه کنند. من سعی کردم مشق‌هایم را خوب انجام بدهم. در طول مسیر کارم بعضی سال‌ها میدان کار در حوزه صدا برایم باز شد و من هم تمام تلاشم را کردم.
بعد فرصتی به وجود آمد که مشق‌های موسیقی را انجام دهم و در این حوزه هم تلاش کردم و همچنان هم می‌کنم و همین‌طور اجرا که من هنوز خودم را مجری نمی‌دانم و در «شب‌های مافیا» من گرداننده بازی هستم و خودش یک نقش محسوب می‌شود و در «چهل تیکه» هم میزبان بزرگان و پیشکسوتانی هستم که زحمت کشیدند در سال‌های پر از سختی و نبود امکانات برایمان خاطره ساختند و در این فضا از آن‌ها یاد و تقدیر می‌کنیم و می‌گوییم فراموش نشدند و قدر زحمت‌هایشان را می‌دانیم.
یکی از دلایلی که در حوزه‌های مختلف فعالیت می‌کنم این است که سبد کالای مخاطب می‌طلبد که آثار متنوعی از کسانی که دوست دارند را ببینند و خوشبختانه من هم چون در حوزه بازیگری رفتم و همه این‌ها مشق بازیگری است ذهنیتم این است که فقط کار بازیگری انجام می‌دهم.
از «شب‌های مافیا» اختیاری جدا شدید، زمانی که آقای دیرباز به جای شما آمد سر فیلم دیگری بودید یا با تهیه‌کننده این برنامه به مشکل خوردید؟
مشغول ضبط سریال «حکم رشد» آقای نعمت‌الله بودم که نقش اصلی را داشتم و آن‌جا به صورت پیوسته من را می‌خواستند، «شب‌های مافیا» هم در آن زمان کنارش نوشته شده بود.
آخرین سری و صحبت‌ها بر این بود که دیگر مجوز ساخت نمی‌دهند و من با خیال راحت رفتم سرکار آقای نعمت‌الله و بعد مشکل شب‌های مافیا حل شد و دوستان مجوز گرفتند. به من زنگ زدند اما من مشغول سریال بودم. برنامه‌ریزی‌های دو گروه نتوانست به تایم مشخص برسد که من در هر دو فضا باشم.
هرچند سریال «حکم رشد» هم به نتیجه‌ای نرسید و آقای نعمت‌الله با مدیران شبکه به مشکل خورد و کار متوقف شد و من هر دو را از دست دادم. اما جا دارد از آقای دیرباز تشکر کنم که در آن زمان زحمت کشید و آن فصل را برگزار کرد.
سعی کردید در اجرای «شب‌های مافیا» خودتان نباشید و یک کاراکتر مستقل باشید و آن را بازی کنید؟
در تمرین‌هایی که برای شرکت‌کنندگان می‌گذاشتند که بازی را آموزش ببینند من هم سر تمرین و ناظر بودم و هرچه کارگردان می‌گفت شما هم تمرین کن ترجیح می‌دادم ناظر باشم و ببینم چگونه باید با این نوع شرکت‌کننده برخورد کرد.
من از سال‌های پیش مافیا را یاد می‌دادم و گرداننده بودم اما آن‌ها یا خانواده بودند یا جمعی از دوستان بودند و هنرپیشه و چهره بین‌شان نبود.
نگاه در رئالیتی‌شو متفاوت است بنابراین در تمرین‌ها فقط ناظر بودم تا ببینم با چه پوزیشنی در آن جایگاه قرار بگیرم و تا قبل از سه، دو، یک کارگردان هم نشان ندادم که چگونه قرار است اجرا کنم و فقط در ذهنم می‌ساختم و در زمان ضبط هم دیدیم درست است و جواب داد و عزیزان شرکت‌کننده هم مشوق من شدند و این به من دلگرمی زیادی داد. دوستانی هم که برای تماشای بازی می‌آمدند من را از اجرایم مطمئن می‌کردند و آن را تایید می‌کردند.
در «شب‌های مافیا» حال بهتری داشتید یا در «جوکر»؟
هر دو را در جای خود دوست داشتم و سخت است انتخاب کنم. اما «جوکر» یک مقدار مفرح‌تر بود و مسئولیت کمتری داشتم. در «شب‌های مافیا» کنترل آدم‌هایی که مخاطب‌های زیادی به آن علاقه‌مند هستند سخت بود.
در «شب‌های مافیا» در بعضی سکانس‌ها واقعا عصبانی می‌شدید؟
بخشی از آن بازی بود اما بعضی دیگر مربی در گوش من می‌گفت بازیکن باید اخراج شود و این را با نگاه به بازیکن حرفه‌ای که در کافه‌ها حضور دارند می‌گفت.
من باید توجه داشته باشم که طرف مقابلم یک هنرمند یا یک ورزشکار است و اگر با این سرعت اخراج شود ما به شو خودمان ضرر می‌زنیم بنابراین در این فضاها سعی می‌کردم با اخطار چشمی یا در نظر گرفتن جریمه عبور و اگر تکرار شد سختگیری کنم.
این فضا موجب می‌شد در چهره من جدیت به وجود بیاید اما در حقیقت برای آن که یک نفر زود اخراج نشود این کار را می‌کردم. بازیگران حرفه‌ای نبودند و هیجانات‌شان بدیهی بود بعضی از آن‌ها فقط دو روز تمرین کرده بودند. بازیکنان حرفه‌ای نباید خطا کنند اما انصاف نیست که با بازیگرانی که حرفه‌ای نیستند سختگیرانه برخورد کرد.
آن‌چه راجع‌به پرداختی‌های جوکر و رقم‌های بالایش گفته می‌شود درست است؟
من نشنیدم که چه می‌گویند. هرکسی یک رقمی را توافق کرده و یکی با دوستی راه آمده است. دوستان لول‌های متفاوتی دارند و حتما متناسب با سطحی که در هنرشان دارند رقم را تعریف می‌کنند. به هر حال تهیه‌کننده محترم «جوکر» بسیار خوش حساب بود و به موقع و به درستی توافقات را پرداخت کرد و کسی را گله‌مند نکرد.                           ",https://www.asriran.com/003VEn
835066,۱۴۰۱/۰۱/۲۵,سیاست خارجی,آژانس: نصب دوربین‌های نظارتی در نطنز,هفدهم فروردین ماه بود که آژانس بین‌المللی انرژی اتمی اعلام کرد ایران تمامی تجهیزات لازم برای ساخت قطعات سانتریفیوژ را از تاسیسات کرج به نطنز منتقل کرد.,"آژانس بین‌المللی انرژی اتمی از نصب دوربین‌های نظارتی این نهاد در نطنز خبر داد. 
به گزارش خبرگزاری فارس، منابع رسانه‌ای به نقل از آژانس بین‌المللی انرژی اتمی خبر دادند که این نهاد در تاسیسات ایران در نطنز دوربین‌های نظارتی نصب کرد.
به دنبال اظهارنظر اخیر آژانس بین‌المللی انرژی اتمی درباره اقدام جمهوری اسلامی ایران در انتقال تجهیزات لازم برای ساخت قطعات سانتریفیوژ از تأسیسات کرج به نطنز، این نهاد بین‌المللی از نصب دوربین‌های نظارتی خود در نطنز خبر داد.
هفدهم فروردین ماه بود که آژانس بین‌المللی انرژی اتمی اعلام کرد ایران تمامی تجهیزات لازم برای ساخت قطعات سانتریفیوژ را از تاسیسات کرج به نطنز منتقل کرد. طبق ادعای آژانس، ایران این اقدام را شش هفته بعد از ساخت سایت دیگری در اصفهان برای ساخت همان قطعات انجام داده است.                           ",https://www.asriran.com/003VEo
835060,۱۴۰۱/۰۱/۲۵,فرهنگی/هنری,برنامه جوکر هماهنگ شده بود! عصر جدید چی؟,اگر از همان ابتدا این توقع را در بیننده بوجود نمی آوردند هیچ اشکالی نداشت ولی این تصور از خلال حرف‌ها و عکس العمل‌های شرکت کننده ها و بالطبع سازندگان برنامه شکل گرفته است.,"عصر ایران ؛ نهال موسوی - برنامه جوکر یکی از برنامه‌های ارائه شده در پلتفرم‌های نمایش خانگی است که بعد 3 ماه از آغاز پخش آن با استقبال نسبتا خوبی از طرف مخاطب مواجه شده است. سازنده برنامه احسان علیخانی است.
فصل آخر (پنجم) برنامه جوکر با حضور محمدرضا علیمردانی، امیرحسین صدیق، حامد آهنگی، سیروس میمنت، علی اوجی، مجید واشقانی، علیرضا مسعودی (علی مشهدی) و مهران غفوریان، در حالی پخش شد که رفتار متفاوت سایر اعضای گروه با علی مشهدی و واکنش های سرد و گیج کننده‌ی او، سبب شد که مخاطبان احساس کنند مشکلی میان او و سایر اعضای گروه وجود دارد.
اما حامد آهنگی، محمدرضا علیمردانی، علی اوجی و مجید واشقانی در لایو اینستاگرامی مشترکی، توضیح دادند که دلیل این رفتار و واکنش‌های متفاوت، به این خاطر بوده که همگی آنها از یک هفته قبل، هماهنگ بودند و برای برنامه تمرین کرده بودند اما علی مشهدی یک شب قبل از ضبط به گروه اضافه شده و هیچ تمرین و آگاهی درباره برنامه جوکر نداشته است.
 
  

    کد ویدیو  دانلود    فیلم اصلی          
از آن طرف هم علی مشهدی نیز در ویدیویی از خود که در حرم امام رضا (ع) منتشر کرد، در تکمیل صحبت همکارانش، گفت: «همه بچه‌ها دوستان من هستند همه ما جمع می‌شویم که در این شرایط لبخندی روی لب شما بیاوریم. بچه‌ها از یک هفته قبل با هم هماهنگ بودند. قرار بود سیدجواد رضویان در آن گروه باشد اما مشکلی برایش به وجود آمد و نتوانست بیاید و من به جایش رفتم و ...»
چی شد؟ برای برنامه تمرین کرده‌اند؟ از یک هفته قبل با هم هماهنگ شده‌اند؟ پس چرا در هر برنامه شرکت کننده ها به گونه ای حرف می زنند که انگار اولین مواجهه آنها با همدیگر در همین لحظه است که با چمدان وکوله وارد استودیو ضبط برنامه می شوند؟
چرا موقعی که رو به دوربین توضیح می دهند می گویند مثلا من دیدم فلان شخص آمد گفتم که دیگر باختم آخر من نسبت به اون آدم حساسم، همین که نگاهش می کنم خنده‌ام می گیرد! یا حتی در یک برنامه یکی از شرکت کننده ها گفت من اگر می دانستم فلان کس در این برنامه هست شرکت نمی کردم و ... بهرحال همه تظاهر به بی اطلاعی از بقیه شرکت کننده‌ها می‌کردند و بعد با ورود هر کدام شگفت زده می‌شدند! 
اگر سازندگان از همان ابتدا این توقع را در بیننده بوجود نمی آوردند هیچ اشکالی نداشت ولی این تصور از خلال حرف‌ها و عکس العمل‌های شرکت کننده ها و بالطبع سازندگان برنامه شکل گرفته است.
بعد از این سخنان و لایو شرکت کننده های فصل پنجم چه بخواهیم و چه نخواهیم، تا حدودی قضاوت نسبت به فضای برنامه جوکر عوض می‌شود و تماشاگر احساس نوعی مغبونی را دارد.
از طرف دیگر در هفته گذشته برنامه عصر جدید شبکه 3 احسان علیخانی هم یک اتفاق نادر را تجربه کرد آن هم این که از میان تماشاگران سالن کسی را دعوت کردند که آواز بخواند و کاملا اتفاقی شخصی بر روی سن آمد که بسیار حرفه‌ای آواز خواند و همه از داوران و تماشگران سالن تا بیننده های تلویزیون مات و مبهوت توانایی و استعداد این شخص شدند. در فضای مجازی بحث بر سر اینکه این اتفاق از قبل هماهنگ شده بوده یا خیر، موضوع داغی بود.
  

    کد ویدیو  دانلود    فیلم اصلی          
با توجه به این که سازنده هر 2 برنامه احسان علیخانی است، بعد از شنیدن این لایو درباره علی مشهدی و ... این شائبه در ذهن شکل می گیرد که احتمال دارد آن اتفاق عصر جدید هم تمرین شده و با هماهنگی باشد.
احتمالا افرادی خواهند گفت خوب معلوم است که باید برای برنامه سازی تمرین کنند و یا  هماهنگی انجام دهند، دوباره تاکید می‌کنم این اتفاقات هیچ اشکالی ندارد تا زمانی که ادعای پشت آن حرف دیگری دیگری نباشد و بعدتر پی ببریم آنچه فکر می کردیم نبود و ...
مهمترین قضیه این است اگر فرم و چهارچوبی برای برنامه‌ات تعیین کردی حواست به آن باشد که از ابتدا تا آخر برنامه به آن وفادار بمانی و اگر به دلیل یک اتفاق و به شکلی ناخواسته یا شانسی جزئیاتی غیر از ادعای برنامه فاش شود حق بدهید که مخاطب هم از این قضیه ناراضی باشد.
مراقب باشید که اعتماد مخاطب را از دست ندهید.
                           ",https://www.asriran.com/003VEi
835062,۱۴۰۱/۰۱/۲۵,محیط زیست,فرونشست وحشتناک زمین وسط شهر اصفهان (فیلم),هشدار‌های اخیر درباره کاهش سطح منابع آب زیرزمینی و تشدید فرونشست زمین در کشور و به ویژه کلانشهر اصفهان، اذهان عمومی را نسبت به آینده زندگی در این خطه نگران کرده است.,"کد ویدیو  دانلود    فیلم اصلی          

این روزها صحبت‌های زیادی از فرونشست زمین، آثار ترک خوردگی بر خانه‌ها و میراث تاریخی و باستانی شنیده می‌شود و مردم اصفهان خالی شدن زیرپایشان را با خراش‌ها بر در و دیوار این شهر می‌بینند.
ویدئویی از فرونشست بسیار عجیب و هولناک زمین در تقاطع حکیم نظامی ،نظرغربی در شهر اصفهان را ببینید.                           ",https://www.asriran.com/003VEk
835064,۱۴۰۱/۰۱/۲۵,محیط زیست,هوای ناسالم در مناطق پرتردد تهران برای گروه‌های حساس,همچنین با کاهش تندی باد تا ساعات پایانی جمعه و افزایش نسبی ترافیک شامگاهی، افزایش غلظت ذرات و کاهش کیفیت هوا در پاره‌ای از مناطق پرتردد دور از انتظار نخواهد بود.,"با اعلام شرکت کنترل کیفیت هوای تهران، در حالی که هم اکنون هوای تهران در وضعیت قابل قبول است، کیفیت هوای پایتخت (۲۵ فروردین ماه) با توجه به کاهش عدم وزش باد موثر و افزایش ترافیک صبحگاهی، در مناطق پرتردد در وضعیت ناسالم برای گروه‌های حساس قرار می‌گیرد.
به گزارش ایسنا، بر اساس پیش‌بینی‌های انجام‌شده در شرکت کنترل کیفیت هوای شهر تهران، در صبح روز پنجشنبه (۲۵ فروردین ماه) کیفیت هوا در برخی مناطق پرتردد در محدوده ناسالم برای گروه‌های حساس قرار خواهد گرفت که ناشی از عدم وزش باد مؤثر طی ساعات گذشته و افزایش ترافیک صبحگاهی است.
با تقویت ناپایداری جوی و افزایش تندی باد در طول روز، پراکندگی آلاینده‌ها تسهیل خواهد شد؛ هرچند با وزش باد نسبتا شدید احتمال گسیل گردوخاک در مناطق مستعد وجود دارد. تداوم وزش باد مؤثر تا اواخر وقت پنجشنبه سبب کاهش غلظت ذرات معلق می‌شود و کیفیت هوا در بیشتر مناطق در وضعیت قابل‌قبول قرار خواهد گرفت.
تداوم ناپایداری جوی تا صبح روز جمعه (۲۶ فروردین ماه) همراه با وزش باد مؤثر و کاهش تردد خودروها سبب برقراری وضعیت قابل‌قبول در بیشتر مناطق خواهد شد. افزایش تندی باد در طول روز، شرایط مناسب برای پراکندگی آلاینده‌ها را فراهم می‌کند، هرچند وزش باد نسبتاً شدید در برخی ساعات احتمال گسیل گردوخاک از مناطق مستعد و کاهش کیفیت هوا را به‌دنبال خواهد داشت.
همچنین با کاهش تندی باد تا ساعات پایانی جمعه و افزایش نسبی ترافیک شامگاهی، افزایش غلظت ذرات و کاهش کیفیت هوا در پاره‌ای از مناطق پرتردد دور از انتظار نخواهد بود.
به گزارش ایسنا، آلاینده شاخص هوای پایتخت طی ۲۴ ساعت گذشته «ذرات معلق کمتر از ۲.۵میکرون» با میانگین ۱۰۶ بود و کیفیت هوای پایتخت در وضعیت ناسالم برای گروه‌های حساس قرار داشت. آلاینده شاخص هم‌اکنون «ذرات معلق کمتر از ۲.۵میکرون» با میانگین ۸۶ و کیفیت هوا در محدوده قابل قبول است.                           ",https://www.asriran.com/003VEm
835063,۱۴۰۱/۰۱/۲۵,بین الملل,هشدار مسکو: تسلیحات اتمی وارد بالتیک می‌کنیم، اگر فنلاند و سوئد به ناتو بپیوندند,معاون رئیس شورای امنیت روسیه در این خصوص گفت: «دیگر نمی‌توان درباره وضعیت عاری از سلاح اتمی برای بالتیک صحبت کرد، باید تعادل برقرار شود».,"معاون شورای امنیت روسیه هشدار داده است که در صورت پیوستن سوئد و فنلاند به ائتلاف ناتو، مسکو احتمالاً تسلحات اتمی وارد بالتیک خواهد کرد.
به گزارش فارس، «دیمیتری مدودوف» معاون شورای امنیت روسیه امروز (پنجشنبه) هشدار داد در صورت پیوستن سوئد و فنلاند به ائتلاف ناتو، روسیه مجبور به دفاع از مرزهای خود شده و احتمالاً تسلیحات اتمی را وارد بالتیک خواهد کرد.
روزنامه انگلیسی ایندیپندنت در این خصوص گزارش کرد، مسکو به ناتو هشدار داده است که اگر سوئد و فنلاند به این ائتلاف نظامی بپیوندند، روسیه مجبور به تقویت مرزهای خود خواهد شد و و هیچ تعهدی در آینده به بالتیک «عاری از سلاح هسته ای» وجود نخواهد داشت.
حوزه بالتیک
دیمیتری مدودف معاون رئیس شورای امنیت روسیه در این خصوص گفت: «دیگر نمی‌توان درباره وضعیت عاری از سلاح اتمی برای بالتیک صحبت کرد، باید تعادل برقرار شود».
وی سپس ادامه داد: «روسیه تا به امروز چنین اقداماتی را انجام نداده و قرار نبوده که چنین اقداماتی را انجام دهد اما اگر مجبور به انجام چنین کاری شویم... توجه داشته باشید این ما نبودیم که این پیشنهاد را دادیم».
این مقام روس در حالی چنین هشداری را مطرح کرده است که روز گذشته (چهارشنبه)، فنلاند اعلام کرد که ظرف چند هفته آینده درباره پیوستن به ناتو تصمیم‌گیری خواهند کرد و این در حالی است که سوئد نیز در حال بررسی سیاست امنیتی خود در این زمینه است و احتمالاً ماه آینده در خصوص پیوستن به ناتو نتیجه‌گیری خواهد کرد.
«سنا مارین» نخست وزیر فنلاند روز گذشته گفت که کشورش باید «برای انواع اقدامات روسیه آماده باشد» و افزود که «هیچ راه دیگری برای داشتن ضمانت‌های امنیتی» جز بر اساس ماده 5 ناتو در خصوص بازدارندگی و سیاست دفاعی مشترک وجود ندارد.
از طرف دیگر، «ماگدالنا اندرسون» نخست وزیر سوئد روز چهارشنبه اعلام کرد که استکهلم در ماه ژوئن درخواست خود برای عضویت در ناتو را به دبیرخانه این سازمان تحویل خواهد داد.
طبق گزارش تایمز، مقام‌های آمریکایی اعلام کردند که طی نشست هفته گذشته وزرای خارجه ناتو که با حضور وزرای خارجه سوئد و فنلاند برگزار شد، عضویت این دو کشور واقع در اروپای شمالی در ناتو «موضوع گفت‌و‌گو و محور چندین نشست» بوده است.
«سرگئی ریابکوف» معاون وزیر خارجه روسیه نیز اخیراً هشدار داده که الحاق فنلاند و سوئد به ناتو می‌تواند پیامدهای سیاسی و نظامی داشته باشد.
طبق ماده پنج قوانین ناتو درباره بازدارندگی، حمله به یکی از اعضای ناتو بعنوان حمله به تمامی کشورهای عضو ناتو تلقی می‌شود.                           ",https://www.asriran.com/003VEl
835049,۱۴۰۱/۰۱/۲۵,عمومی,قیمت دستگاه تصفیه آب و راهنمای خرید آن,,"دستگاه تصفیه آب خانگی به یکی از لوازمی از خانه تبدیل شده است که وجود آن رابطه مستقیمی با سلامتی خانواده دارد. بسیاری از خانواده ها در سال های اخیر اقدام به خرید و نصب تصفیه آب کرده اند. در این مقاله سعی خواهیم کرد تا شما را با اهمیت های خرید تصفیه آب خانگی آشنا کنیم.

به دلیل وجود آلاینده های متعدد در آب شهری، باید به فکر راهی برای دفع آن بود. برای مثال در آب لوله کشی شهری ثابت شده است که موادی مانند نیترات، سولفات، کلسیم، سدیم، فلزات سنگین، مواد شیمیایی مضر و ... وجود دارد. هر یک از این مواد برای سلامتی مضر هستند و باید از آب حذف شوند.
تصفیه آب پاکاب گستر با بیش از یک دهه تجربه در حوزه تولید و عرضه انواع دستگاه تصفیه آب خانگی به سراسر ایران، طیف وسیعی از دستگاه های آب تصفیه کن خانگی و نیمه صنعتی را آماده عرضه کرده است.

چرا باید دستگاه تصفیه آب بخریم؟
تصفیه آب خانگی دارای سیستم نسبتا پیچیده ای است. معمولا یک روش مرکزی برای تصفیه کردن آب در دستگاه آب تصفیه کن وجود دارد. این روش اسمز معکوس نام دارد. اسمز معکوس یکی از موثرترین روش های فیلتراسیون آب در سرتاسر جهان است.
سیستم اسمز معکوس میتواند تعداد زیادی از آلاینده های موجود در آب را حذف کند. به دلیل سوراخ های ریزی که در فیلتر ممبران طراحی شده است، ناخالصی های موجود در آب تا اندازه 0.0001 میکرون تصفیه میشوند.
بنابراین میتوان مزیت های خرید یک تصفیه آب را در نکات زیر خلاصه کرد.

حذف باکتری های مزاحم موجود در آب تا اندازه 99 درصد
به دلیل وجود کربن در تصفیه آب، کلر از آب تصفیه شده حذف میشود
در مقابل ویروس ها و انگل ها میتواند مقاوم باشد
طعم و بوی آب خروجی را تا اندازه بسیار زیادی کاهش میدهد
میتوانید با توجه به نیاز های خود، سیستم تصفیه آب خود را شخصی سازی کنید

 
قیمت دستگاه تصفیه آب چگونه است؟
اگر به دنبال خرید آب تصفیه کن هستید، اولین چیزی که برای بررسی به نظرتان میرسد، بررسی قیمت تصفیه آب خانگی است. عوامل متعددی وجود دارد که روی قیمت دستگاه آب تصفیه کن تاثیر گذار است. در این قسمت به بررسی این عوامل خواهیم پرداخت.
 
سیستم و روش فیلتراسیون آب
همانطور که ذکر شد، سیستم فیلتراسیون آب تعیین کننده روش اصلی برای تصفیه آب است. در حال حاضر سیستم های مختلف و متنوعی برای تصفیه کردن آب آلوده به کار میرود. هر یک از این روش ها کاربرد خاصی دارد و در فرایند تصفیه برای استفاده های مختلف به کار میرود.
برای مثال سیستم های تصفیه آب اسمز معکوس، اولترافیلتراسیون، نانوفیلتراسیون، میکرو فیلتراسیون، تصفیه آب با آلومینای فعال، تصفیه آب با نانو لوله های کربنی و ... از انواع مختلف تکنولوژی های تصفیه آب است.
اسمز معکوس به فرآیندی گفته میشود که طی آن جریان آب از طرف غلیظ تر به طرف رقیق با استفاده از نیروی خارجی جابه جا میشود. در این فرآیند آب از یک غشای نیمه تراوا عبور میکند. به همین دلیل مولکول های آب عبور کرده و ناخالصی های دیگر از آب جدا میشوند.
فیلتر‌های دستگاه تصفیه آب
دستگاه تصفیه آب با سیستم اسمز معکوس معمولا از 5 تا 6 فیلتر تشکیل شده است. فیلتر‌های دستگاه تصفیه آب اساسی‌ترین نقش را در تصفیه کردن آب ایفا میکنند. مهم‌ترین فیلتر به کار رفته در دستگاه تصفیه آب اسمز معکوس RO، فیلتر ممبران اسمز معکوس است. این فیلتر ذرات آلاینده موجود در آب را تا اندازه 0.0001 میکرون تصفیه میکند تا آب به دست آمده بهترین کیفیت را دارا باشد. از دیگر فیلترهای به کار رفته در تصفیه آب میتوان به فیلتر های کربنی که وظیفه از بین بردن ترکیبات شیمیایی مضر درون آب را دارند اشاره کرد.
کیفیت قطعات و فیلترها
همانطور که میدانید تصفیه آب خانگی و نیمه صنعتی از قطعات متنوعی به وجود آمده است. قطعات و لوازم تصفیه آب شامل مخزن، پمپ، سوئیچ های فشار دستگاه، شیر برقی، انواع شیر های ورودی و روی سینک و از همه مهم تر فیلترهای تصفیه آب میباشد.
در منابع مختلفی به طور علمی ثابت شده است که قطعاتی که دارای ساختار گیاهی هستند، دارای کیفیت بهتری برای تصفیه آب میباشند. به دلیل اینکه مواد گیاهی با آب واکنش نمیدهند و آب خروجی دارای کیفیت بسیار بهتری خواهد بود.
بنابراین بهتر است تمامی قطعات به کار رفته در دستگاه تصفیه آب، بر پایه گیاهی یا به اصطلاح فود-گرید باشد.
 
بهترین برند های دستگاه تصفیه آب خانگی
تشخیص بهترین تصفیه آب شاید برای بسیاری از خریداران عادی کار بسیار مشکلی باشد. زیرا در تعیین بهترین آب تصفیه کن ها فاکتور های متعددی دخیل هستند. برای مثال تعداد فیلترهای به کار رفته در آن، کیفیت فیلترها، جنس کربن به کار رفته در فیلترهای تصفیه آب، کیفیت مواد پلاستیکی، نحوه مونتاژ دستگاه و جلوگیری از نشت آب از آن، از انواع فاکتور های تاثیر گذار در تعیین کیفیت یک دستگاه تصفیه کننده آب است.
اما یکی از فاکتور هایی که به راحتی میتوان در مرحله اول تشخیص داد که آیا دستگاه تصفیه آب مورد اطمینان است یا خیر، برند یا مارک تصفیه آب است. بسیاری از مارک های معروف و معتبر، دستگاه هایی که تولید میکنند به طور پیشفرض دارای کیفیت بسیار خوبی میباشد.
معتبر ترین برندهای تصفیه آب که در ایران محصولات آنها موجود است شامل:

برند تصفیه آب سافت واتر
مارک لایف واتر
برند سی سی کا
دستگاه تصفیه آب هیوندای
تصفیه آب بیونتک
تصفیه آب آکواجوی

 
خرید تصفیه آب با شرایط ویژه
شرکت پاکاب گستر با بیش از یک دهه تجربه در حوزه تولید و فروش دستگاه تصفیه آب خانگی، به شما امکان خرید اقساطی دستگاه تصفیه آب را میدهد. همچنین میتوانید به خرید فیلتر و انواع قطعات دستگاه تصفیه آب با قیمت عمده بپردازید.

خرید اقساطی مربوط به تمامی دستگاه هایی است که در سایت شرکت پاکاب گستر به نشانی digipakab.com موجود میباشد. همچنین شرایط خرید را میتوانید در سایت دیجی‌پاکاب مشاهده کنید.
بنابراین به طور خلاصه محصولاتی که در پاکاب گستر به طور عمده و یا تکی به فروش میرسند عبارتند از:

دستگاه تصفیه آب خانگی
آب تصفیه کن نیمه صنعتی
قطعات تصفیه آب خانگی و نیمه صنعتی
فیلترهای تصفیه آب خانگی و نیمه صنعتی
ارائه انواع سرویس و خدمات مربوط به دستگاه تصفیه آب
                           ",https://www.asriran.com/003VEX
835061,۱۴۰۱/۰۱/۲۵,عمومی,دیدنی های امروز؛ از جشن تولد پیرترین گوریل جهان تا تفریح آوارگان جنگی اوکراین,جشن تولد پیرترین گوریل جهان، مراسم روبان بُری رهبر کره شمالی، تفریحات آوارگان جنگی اوکراین و سیلاب و رانش زمین در آفریقای جنوبی,"گزارشگر تلویزیون در انگلیس در کنار ""لری"" گربه خانگی مقر نخست وزیری انگلیس در لندن/ رویترز 						       							صف های شلوغ و چند ساعته پر کردن کپسول گاز در شهر کلمبو سریلانکا. سریلانکا طی هفته های گذشته به دلیل وخامت اوضاع اقتصادی با اعتراضات کم سابقه مردمی روبروست./ رویترز 						       							جشنواره آیینی "" لال کاچ"" هندوها در بنگلادش/ رویترز 						       							جشن تولد 65 سالگی گوریل باغ وحش برلین با یک کیک برنجی- میوه ای. گوریل باغ وحش برلین پیرترین گوریل جهان است./ رویترز 						       							 کانتینرهای حامل کالا در سیلاب شهر بندری"" دوربان"" آفریقای جنوبی/ رویترز 						            							کارکنان نظام بهداشت و درمان چین در حال خداحافظی از ماموریت چند هفته ای خود در شهر "" چانگ چون"" در استان ""جیلین"" چین/ رویترز 						       							شهروندان مضطرب و نگران اوکراینی در شهر جنگ زده ""خارکیف"" اوکراین/ رویترز 						       							رژه شصت و دومین سالگرد تاسیس ارتش سومالی در شهر موگادیشو/ رویترز 						       							 صف شلوغ خرید نان در بیروت / رویترز 						       							دهها کشته و مفقودی در سیل و رانش زمین در شهر دوربان آفریقای جنوبی/ رویترز 						       							ببر باغ وحش بمبئی هند/ خبرگزاری فرانسه 						       							 ""کیم جونگ اون"" رهبر کره شمالی در مراسم افتتاح یک پروژه شهری در پیونگ یانگ (پایتخت)/ خبرگزاری رسمی کره شمالی 						       							آوارگان جنگی اوکراین که از شهر جنگ زده ""خرسون"" به شهر بندری ""اودسا "" اوکراین منتقل شده اند، در حال تماشای نمایش دلفین ها در هتلی که در آن اسکان داده شده اند./ رویترز 						       							تجمع شهروندان انگلیسی در مقابل مقر نخست وزیری در لندن در اعتراض به نقض مقررات کرونایی از سوی نخست وزیر/ آسوشیتدپرس 						       							 اعتراضات جوانان فلسطینی علیه اسراییل در شهر نابلس در پی شهادت یک جوان 35 ساله فلسطینی به دست نیروهای اسراییل/EPA 						                                   ",https://www.asriran.com/003VEj
835059,۱۴۰۱/۰۱/۲۵,فرهنگی/هنری,نمایشگاه کتاب امسال در مصلی تهران / سال آینده در شهر آفتاب,,"رئیس مرکز ارتباطات شهرداری تهران از برگزاری نمایشگاه کتاب امسال در مصلی تهران خبر داد.
به گزارش ایسنا، عبدالمطهر محمدخانی در پیامی توییتری درباره محل برگزاری نمایشگاه کتاب سال جاری نوشت:« نمایشگاه کتاب امسال در مصلی تهران برگزار خواهد شد و شهرداری تهران نیز به امید خدا با همه توان در کنار وزارت ارشاد، خادم اصحاب فرهنگ و مردم عزیز خواهد بود. در عین حال تلاش می‌کنیم با تمهید بهترین امکانات، زمینه انتقال این رخداد بزرگ فرهنگی را از سال ۱۴۰۲ به شهر آفتاب فراهم کنیم.»
                           ",https://www.asriran.com/003VEh
835058,۱۴۰۱/۰۱/۲۵,عمومی,لحظه باختن محمدرضا علیمردانی به سیروس میمنت در جوکر (فیلم),مشاعره خنده‌دار محمدرضا علیمردانی و سیروس میمنت را در جوکر ببینید.,کد ویدیو  دانلود    فیلم اصلی                                     ,https://www.asriran.com/003VEg
835057,۱۴۰۱/۰۱/۲۵,اجتماعی ,کمک فوری برای این مادر که فرزندانش یتیم نشوند,,"خیریه همت رضاشهر با ارسال نامه ای به عصر ایران، خواستار کمک به مادر ۴۱ ساله بی سرپرستی شده که  مستاجر و دارای چهار فرزند می‌باشد که سرطان سینه داشتن و چندین نوبت شیمی درمانی و پرتو درمانی شدند و نهایتأ منجر به تخلیه کامل گردیده است.
احتراماً ضمن قبولی طاعات و عبادات شما عزیزان به استحضار می رساند سرکار خانم ک ب از مددجویان این خیریه به حضورتان معرفی می گردد.
خانم ب ۴۱ ساله بی سرپرست و مستاجر دارای چهار فرزند می‌باشد که سرطان سینه داشتن و چندین نوبت شیمی درمانی و پرتو درمانی شدند و نهایتأ منجر به تخلیه کامل گردیده است.
بعداز چندماه سردردهای شدید داشتن که احتمال می‌دادند از کم خونی باشه ولی با برعکس برداري متوجه توده بدخیم می شوند و طبق نظر پزشک فورا باید عمل جراحی تومور مغزی بشوند.
ازآنجا که این خانواده هیچ کسی را برای حمایت ندارند و متأسفانه دوختر معلول هم دارند که ماهیانه هم درمان دارند و هم داروهای گران و با کلی بدهی معوقه نیازمند حمایت بیشتری از سوی شما نیک اندیشان هستند چرا که طبق نظر پزشک هزینه تقريبي عمل و درمان شصت میلیون تومان محاسبه شده است.
سلامتی همه شما عزیزان را از درگاه ایزد منان خواستاریم.
قبلا از همکاری و مساعدتی که دراین باره مبذول خواهید خواهید کمال تشکر و سپاسگزاری را می نماید.
قبلا از همکاری و مساعدتی که دراین باره مبذول خواهید فرمود کمال تشکر و سپاسگزاری را می نماید.
شماره حساب خیریه 02042187340 شماره کارت خیریه 6104337733573958
شماره شبای خیریه IR930120000000002042187340
برای کمک آنلاین کلیک کنید                           ",https://www.asriran.com/003VEf
835055,۱۴۰۱/۰۱/۲۵,محیط زیست,ورود سامانه بارشی جدید به کشور از شنبه/ جمعه: خیزش گرد و خاک در برخی مناطق,فعالیت سامانه بارشی یکشنبه در نواحی شمال شرق، شرق، سواحل شرقی دریای خزر، ارتفاعات و دامنه‌های جنوبی البرز شرقی و دوشنبه در نواحی شمال شرق، شرق و بخش‌هایی از جنوب شرق کشور ادامه خواهد داشت.,"رئیس مرکز ملی پیش‌بینی و مدیریت بحران مخاطرات وضع هوا با اشاره به وضعیت آب و هوایی کشور طی روزهای آینده، از خیزش گرد و خاک در برخی مناطق کشور از روز جمعه و همچنین ورود سامانه بارشی جدیدی به کشور از روز شنبه خبر داد.
صادق ضیاییان در گفت‌وگو با ایسنا، درباره وضعیت آب‌وهوایی کشور طی روزهای آینده، گفت: بر اساس تحلیل آخرین نقشه‌های پیش‌یابی هواشناسی، امروز پنجشنبه ۲۵ فروردین ماه ۱۴۰۱ در بخش‌هایی از استان‌های ساحلی دریای خزر، خراسان شمالی، خراسان رضوی، همدان، کردستان، کرمانشاه، لرستان، ایلام، خوزستان، اصفهان، چهارمحال و بختیاری، کهگیلویه و بویراحمد، فارس، بوشهر، کرمان و ارتفاعات البرز در استان‌های زنجان، قزوین، البرز و تهران افزایش ابر، بارش پراکنده و گاهی رعدوبرق، وزش باد شدید موقت و در نواحی مستعد خیزش گردوخاک پیش‌بینی می‌شود.
وی افزود: جمعه ۲۶ فروردین ماه ۱۴۰۱ در نواحی جنوب غرب، غرب، جنوب، سواحل دریای خزر، ارتفاعات و دامنه‌های جنوبی البرز در استان‌های زنجان، قزوین، البرز، تهران، سمنان، ارتفاعات و دامنه‌های زاگرس مرکزی و به تدریج بخش‌هایی از مرکز، شرق و شمال شرق رگبار باران، رعد و برق و وزش باد شدید موقت انتظار می‌رود. شنبه ۲۷ فروردین ماه ۱۴۰۱ با ورود سامانه بارشی دیگر، این شرایط برای نواحی شمال غرب، ارتفاعات و دامنه‌های جنوبی البرز، سواحل مرکزی و شرقی دریای خزر و شمال شرق کشور پیش بینی می‌شود و در نواحی مرکز، شرق و ارتفاعات زاگرس مرکزی بارش پراکنده پیش‌بینی می‌شود.
ضیاییان ادامه داد: فعالیت سامانه بارشی یکشنبه در نواحی شمال شرق، شرق، سواحل شرقی دریای خزر، ارتفاعات و دامنه‌های جنوبی البرز شرقی و دوشنبه در نواحی شمال شرق، شرق و بخش‌هایی از جنوب شرق کشور ادامه خواهد داشت.
وی گفت: امروز ۲۵ فروردین ماه ۱۴۰۱ در استان‌های ساحلی دریای خزر و اردبیل کاهش ۶ تا ۸ درجه دما پیش‌بینی می‌شود. جمعه در مرکز، شرق، جنوب شرق وزش باد شدید موقت و در مناطق مستعد خیزش گردوخاک انتظار می‌رود.
این شرایط شنبه برای نواحی مرکز، شمال شرق و شرق و یکشنبه و دوشنبه علاوه بر نواحی ذکر شده در جنوب و جنوب شرق کشور پیش‌بینی می‌شود. امروز دریای خزر و از جمعه تا دوشنبه تنگه هرمز و شرق خلیج فارس مواج خواهد بود. همچنین از بعدازظهر یکشنبه تا دوشنبه دریای خزر و نواحی مرکزی خلیج فارس مواج پیش بینی می‌شوند.
وی درباره وضعیت آب و هوایی تهران نیز گفت: امروز ۲۵ فروردین ماه ۱۴۰۱ آسمان تهران قسمتی ابری از بعد از ظهر به تدریج ابری گاهی همراه با وزش باد شدید بوده و بیشینه و کمینه دمای هوا به تدریج ۲۹ و ۱۵ درجه سانتی‌گراد است.
روز جمعه ۲۶ فروردین ماه نیز آسمان تهران نیمه ابری در بعد از ظهر ابری همراه با گاهی رگبار، رعد و برق و وزش باد شدید خواهد بود و بیشینه و کمینه دمای هوا ۲۷ و ۱۸ درجه سانتی‌گراد پیش‌بینی می‌شود. روز شنبه ۲۷ فروردین ماه نیز آسمان پایتخت نیمه ابری تا ابری، گاهی وزش باد شدید و در بعضی ساعات همراه با رگبار و رعد و برق خواهد بود.                           ",https://www.asriran.com/003VEd
835050,۱۴۰۱/۰۱/۲۵,سیاست خارجی,ترامپ: توافق جدید با ایران افتضاح تر از قبلی است و اسراییل را در معرض نابودی قرار می دهد/ به چینی ها گفتم حق خرید نفت از ایران را ندارند,ترامپ گفت وقتی نفت ایران را به طور کلی تحریم کردم به چینی ها تاکید کردم مادامی که به یک توافق بهتر با ایران دست نیافتم، حق خرید نفت از ایران را ندارند.,"دونالد ترامپ رییس جمهوری سابق آمریکا در مصاحبه ای با شبکه خبری مورد علاقه اش (فاکس نیوز) از تلاش دولت جو بایدن برای احیا برجام و امضای یک توافق هسته ای جدید با ایران انتقاد کرده و این توافق احتمالی را به معنای نابودی اسراییل دانست.
به گزارش عصرایران، ترامپ که چهارشنبه شب با شبکه خبری"" فاکس"" آمریکا مصاحبه تلفنی می کرد، نسبت به تلاش دولت بایدن برای احیا و امضای مجدد توافق هسته‌ای با ایران هشدار داد و گفت که دولت بایدن در سیاستی متناقض، به ولادیمیر پوتین رییس‌ فدراسیون روسیه اجازه می‌دهد تا به انجام یک توافق جدید با ایران کمک کند و در عین حال کرملین را تحریم کرده و با تهاجم این کشور به اوکراین مخالفت می‌کند.
ترامپ به مجری فاکس نیوز گفت توافق قبلی (برجام اول) که به صحنه گردانی ""جان کری"" و دیگران شکل گرفت، افتضاح بود، اما پیامدهای توافق جدید می تواند حتی به مراتب بدتر از توافق قبلی برای نزدیک ترین متحد آمریکا در منطقه یعنی اسراییل باشد.
او گفت: ""من به یک توافق وحشتناک (برجام) پایان دادم، اما همان برجام بسیار بهتر از آن چیزی است که دولت بایدن اکنون به دنبال انجام آن است.""
او افزود:"" اسراییل (با این توافق جدید) در معرض خطر بزرگی است؛ اگر این اتفاق بیفتد، خطر بزرگی است، زیرا این یک نقشه راه بسیار سریع برای دستیابی ایران به سلاح هسته ای است.""
ترامپ تاکید کرد که امیدوار است حتی در صورت انعقاد یک توافق جدید بین دولت بایدن و ایران، کنگره آمریکا از نهایی شدن آن جلوگیری کند.

او ادامه داد: ""این توافق به خوبی می‌تواند به معنای پایان اسراییل باشد."" و افزود که اگر دولت بایدن در حفاظت از اسراییل یا اجازه تصویب توافقی که به دولت یهود آسیب می‌زند، عمل نکند، دولت تل آویو ممکن است مجبور شود خودش به تنهایی وارد عمل شود.""
او گفت: ""بسیاری از مردم نیز این را می گویند، مگر اینکه اتفاقی بیفتد که اسراییل مجبور به جنگ شود. وضعیت وحشتناکی است.""
ترامپ همچنین به آزادی عمل ایران در فروش نفت طی 1 سال گذشته نیز اشاره کرد و دلیل آن را چشم بستن و بی اعتنایی دولت بایدن نسبت به تحریم های نفتی و سیاست ""فشار حداکثری"" برای به دست آوردن دل ایران دانست.
او گفت در دوره ای که با خروج از برجام فروش نفت ایران را تحت تحریم قرار داد، به دولت چین گفته بود تا زمانی که او به عنوان رییس جمهوری ایالات متحده به یک توافق بهتر با ایران به جای برجام دست نیافته، حق خرید نفت از ایران را ندارند.
                            ",https://www.asriran.com/003VEY
835053,۱۴۰۱/۰۱/۲۵,اقتصادی,رکورد تورم در آمریکا: 8.5 درصد / بالاترین تورم در 4 دهه,نرخ بیکاری در ایالات متحده به ۳.۶ درصد رسیده که پایین‌ترین حد از ابتدای سال ۲۰۲۰ است.,"تورم در آمریکا به بالاترین رقم در 40 سال اخیر رسیده است یعنی 8.5 درصد.
به گزارش عصرایران، مطابق اعلام وزارت کار ایالات متحده آمریکا، نرخ تورم بزرگ‌ترین اقتصاد جهان در دوازده ماهه منتهی به مارس گذشته به ۸.۵ درصد رسید که بالاترین سطح در چهل سال گذشته به شمار می‌رود. اما دلایل صعود نرخ تورم آمریکا چه بود و چه مدتی ادامه پیدا خواهد کرد؟
به نوشته یورونیوز، چنان که مصرف کنندگان آمریکایی فشار تورم را در امور و خریدهای روزمره خود احساس کاملا احساس می‌کنند: هر لیتر بنزین در یک سال گذشته ۴۸ درصد، نرخ بلیط هواپیما به طور متوسط ۲۴ درصد، قیمت هر دست کت و شلوار مردانه نزدیک به ۱۵ درصد و هر کیلوگرم بیکن ۱۸ درصد افزایش یافته است.
این در شرایطی است که بانک مرکزی آمریکا (فدرال رزرو) در دسامبر ۲۰۲۰ پیش بینی کرده بود که نرخ تورم مصرف کننده پایین‌تر از هدف سالانه ۲ درصد باقی بماند و در پایان سال ۲۰۲۱ حدود ۱.۸ درصد باشد. حتی با آغاز روند صعودی نرخ تورم نیز جروم پاول، رئیس فدرال رزرو بارها تاکید کرد که افزایش تورم موقتی است و با رفع کمبود موقت منابع، نیروی کار و تاخیر در حمل و نقل کالاها که از تبعات دوره رکود ناشی از همه‌گیری کروناست، نرخ تورم به سرعت به سطح ۲ درصدِ هدف‌گذاری شده باز خواهد گشت.
اما بانک مرکزی آمریکا از ماه گذشته ناچار به تغییر مسیر شد و نرخ بهره را که در سطح صفر حفظ کرده بود، یک چهارم واحد افزایش داد تا قدری از سرعت تورم بکاهد ولی در عین حال، روند رو به رشد اقتصاد نیز متوقف نشود.
البته همزمان نرخ بیکاری در ایالات متحده به ۳.۶ درصد رسیده که پایین‌ترین حد از ابتدای سال ۲۰۲۰ و پیش از آغاز دوره رکود حاصل از شیوع بیماری کووید-۱۹ محسوب می‌شود. اما بسیاری از اقتصاددانان پیش‌بینی می‌کنند که نرخ تورم در سال ۲۰۲۲ همچنان بالا بماند و فدرال رزرو را ناگزیر کند تا حتی در نیمه نخست سال ۲۰۲۳ نیز به سیاست افزایش نرخ بهره ادامه دهد؛ برآوردی که در صورت تحقق می‌تواند خطر وقوع رکود اقتصادی را افزایش دهد. 
چه چیزی باعث افزایش نرخ تورم شد؟همه‌گیری ویروس کرونا در بهار ۲۰۲۰ و وضع محدودیت‌‌های اجتماعی و قرنطینه‌های عمومی موجب شد تا اقتصاد آمریکا فلج شود. بسیاری از مشاغل تعطیل شدند و ساعات کاری کاهش پیدا کرد. مصرف کنندگان نیز خانه‌نشین شدند. کارفرمایان ۲۲ میلیون شغل را حذف کردند. شرکت‌ها سرمایه‌گذاری خود را کاهش دادند. بدین ترتیب، تولید اقتصاد آمریکا در سه ماهه آوریل تا ژوئن ۲۰۲۰ نزدیک به ۳۱ درصد در مقایسه با مدت مشابه سال ۲۰۱۹ سقوط کرد و رکود حاکم شد.
اما به جای فرو رفتن در یک رکود طولانی‌مدت، اقتصاد آمریکا به کمک تزریق گسترده کمک‌های دولتی و مداخله اضطراری توسط فدرال رزرو رشد را از سر گرفت. البته با عرضه واکسن از بهار سال گذشته، مصرف‌کنندگان به رستوران‌ها، بارها، مغازه‌ها، فرودگاه‌ها و مکان‌های تفریحی بازگشتند.
ناگهان، کسب و کارها با تقاضای پیش‌بینی نشده‌ای مواجه شدند که برای پاسخ گفتن به آن فرصت استخدام نیروی کار کافی را نداشتند و منابع کافی نیز در اختیار نداشتند. حتی برای وارد کردن مواد اولیه نیز نه تنها سیستم حمل و نقل بین‌المللی آمادگی لازم را نداشت بلکه زنجیره‌های تامین جهانی نیز هنوز فعال نشده بودند.
در چنین شرایطی، با افزایش تقاضا و کاهش عرضه، هزینه‌ها افزایش یافت. شرکت‌ها نیز این هزینه‌های بالاتر را در قالب قیمت‌های بالاتر به مصرف‌کنندگانی منتقل کردند که در دوره قرنطینه به پس‌انداز خود افزوده بودند.
 روند صعودی تورم چقدر طول می‌کشد؟بسیاری از اقتصاددانان پیش‌بینی می‌کنند که نرخ تورم امسال آمریکا بسیار بالاتر از هدف سالانه ۲ درصدی فدرال رزرو باشد. اما رهایی از قیمت‌های صعودی ممکن است در راه باشد. زنجیره‌های تامین بهم‌ریخته در برخی صنایع در حال بهبود هستند و فدرال رزرو نیز در حال دست کشیدن از سیاست توزیع پول ارزان برای ایجاد رونق اقتصادی است که در نهایت می‌تواند منجر به افت تقاضای مصرف کنندگان شود. توزیع کمک‌های دولتی هم متوقف شده و تورم بالا نیز در حال کاستن از قدرت خرید عمومی است.
در عین حال، همه‌گیری سویه جدید ویروس کرونا آن گونه که در شانگهای چین تجربه شده، می‌تواند با نگه داشتن مردم در خانه موجب کاهش تقاضا برای کالاها شود.                           ",https://www.asriran.com/003VEb
835046,۱۴۰۱/۰۱/۲۵,ورزشی,حرکت غیرورزشی یک بازیکن روی کمک داور زن در برزیل (فیلم),ویدیویی از درگیری جنجالی سرمربی برزیلی با کمک داور زن و کارت قرمز مستقیم برای رفتار زشت او را ببینید.منبع:خبرورزشی,کد ویدیو  دانلود    فیلم اصلی                                     ,https://www.asriran.com/003VEU
835047,۱۴۰۱/۰۱/۲۵,بین الملل,حمله اوکراین به ناو سرفرماندهی روسیه در دریای سیاه / زلنسکی: جبهه آزادی باید مسلح‌تر از دیکتاتوری باشد؛ به توپ، تانک و جنگنده نیاز داریم,اوکراین:  ناو مسکُوا که سرفرمانده ناوگان دریای سیاه روسیه است هدف موشک‌های اوکراینی قرار گرفته و آسیب زیادی دیده است.,"وزارت دفاع روسیه در بیانیه‌ای تایید کرده است که مخزن مهمات یک ناو این کشور در دریای سیاه منفجر شده است. این بعد از آن است که اوکراین ادعا کرد به این کشتی حمله کرده است.
به گزارش بی بی سی، در این بیانیه که در رسانه‌های روسیه منعکس شده آمده است آتش‌سوزی باعث انفجار در ناو جنگی ""مسکُوا"" شد و افزود که همه ملوانان قبلا کشتی را ترک کرده بودند.
در این بیانیه آمده است: ""مهمات ناو مسکُوا در نتیجه آتش‌سوزی در کشتی منفجر شده است... کشتی به شدت آسیب دیده است. کلیه خدمه خارج شده اند. علت آتش‌سوزی در دست بررسی است.""
این بیانیه اشاره‌ای به علت آتش‌سوزی نمی‌کند.
اما فرماندار اودسا در اوکراین پیشتر گفت که این کشتی که سرفرمانده ناوگان دریای سیاه روسیه است هدف موشک‌های اوکراینی قرار گرفته و آسیب زیادی دیده است.
ماکسیم مارچِنکو فرماندار اودِسا گفت که ناو مسکُوا ""آسیب شدیدی دیده است.""

اولکسی آرستوویچ، دستیار ریاست جمهوری اوکراین، هم گفت که امدادگران روس نتوانسته‌اند به کشتی برسند.
او گفت ممکن است این کشتی تا ۵۱۰ خدمه داشته باشد.
در روز اول حمله روسیه به اوکراین یک یگان کوچک از نیروهای نظامی اوکراین در جزیره ""مار"" از دستور این ناو برای تسلیم سرپیچی کرد و در پاسخ به درخواست آن گفت ""برو به جهنم"". 
زلنسکی خواستار سلاح های سنگین شدولودیمیر زلنسکی، رئیس جمهور اوکراین، یک بار دیگر از کشورهای غربی خواست تسلیحات سنگین به اوکراین بفرستند.
 زلنسکی در پیامی آنلاین به زبان انگلیسی و با لحنی احساساتی خطاب به غربی‌ها گفت که اوکراین به توپخانه سنگین، خودروهای زرهی، تانک، سامانه پدافند هوایی و جت‌های جنگنده نیاز دارد.
 زلنسکی گفت جبهه آزادی باید مسلح‌تر از دیکتاتوری باشد و کشورهای غربی تمام امکانات لازم برای تحقق این کار را دارند.
روسیه در پی رژه پیروزی در ماریوپل اوکراینروز چهارشنبه یکی از مقام‌های شهر ماریوپل اوکراین گفت روسیه احتمالا قصد دارد روز نهم ماه مه، هم‌زمان با سالگرد پیروزی در جنگ جهانی دوم، در این شهر رژه پیروزی برگزار کند.
پترو آندریوشچنکو، مشاور شهرداری ماریوپل، گفت که شهردار دست‌نشانده روسیه که در مناطق تحت کنترل آنها منصوب شده، دستور داده است که طی چهار هفته مرکز این شهر را از خرابه‌ها و اجساد تخلیه کنند. 
هم‌زمان روسیه اعلام کرد که بیش از هزار سرباز اوکراینی در شهر محاصره‌شده ماریوپل خود را تسلیم کرده‌اند. خبرگزاری رویترز گزارش داده که از منطقه صنعتی آزوستال، که به پایگاه دفاعی نیروهای اوکراینی تبدیل شده، شعله‌های آتش برخاسته است.
تلویزیون روسیه تصاویری را پخش کرد که می‌گوید مربوط به سربازان اوکراینی است که خود را در این منطقه تسلیم کرده‌اند.
با وجود این یکی از مشاوران رئیس جمهور اوکراین گفت که مقاومت نیروهای اوکراینی در ماریوپل همچنان ادامه دارد.
تصاویر ماهواره‌ای نشان می‌دهد که نیروهای روسیه در حال تجدید قوا و حرکت به طرف شرق اوکراین برای عملیاتی گسترده در منطقه دونباس هستند. 
چرا ماریوپل مهم است؟
شهر بندری ماریوپل در چند هفته گذشته در محاصره و زیر بمباران شدید نیروهای روسیه بوده و گزارش‌های هولناکی از وضعیت ساکنان آن منتشر شده است.
سرنوشت ماریوپل که احتمال سقوط آن روز‌به‌روز بیشتر می‌شود، در تعیین مرحله بعدی جنگ روسیه در اوکراین بسیار مهم است.
اگر روسیه این شهر را اشغال کند، اختیار مناطقی را به دست می‌گیرد که دو جبهه جنگ مسکو در جنوب و شرق اوکراین را به هم متصل می‌کند.
علاوه بر این شمار زیادی از نفرات ارتش روسیه برای استقرار در جبهه‌های دیگر آزاد می‌شوند و از نظر سیاسی هم برای ولادیمیر پوتین، رئیس جمهور روسیه پیروزی استراتژیک بعد از ناکامی‌های در مراحل اول جنگ به دست خواهد آمد.
برای اوکراین از دست دادن چنین شهری ضربه‌ای بزرگ برای رهبری این کشور خواهد بود که ماریوپل را ""قلب این جنگ"" توصیف کرده است. 
اوکراین: خروج غیرنظامیان غیرممکن شدهدولت اوکراین می‌گوید وضعیت امنیتی در مناطق جنگ‌زده به حدی وخیم است که در حال حاضر هیچ گذرگاه بشردوستانه امنی برای خروج شهروندان از این مناطق وجود ندارد.
ایرینا ورشچوک، معاون نخست وزیر اوکراین، گفت که در جنوب این کشور در نزدیکی شهر زاپروژیا نیروهای روسیه مانع خروج اتوبوس‌های حامل شهروندان اوکراین می‌شوند و به همین دلیل گذرگاه از شهر ماریوپل به بردیانسک مسدود شده است.
او گفت در شرق اوکراین هم در اطراف لوهانسک، آتش‌بس در مواردی نقض شده است. 
ماریوپل در محاصره و زیر بمباران شدید روسیه است
به گفته خانم ورشچوک، اشغالگران روس نه‌تنها قوانین بشردوستانه بین‌المللی را زیر پا می‌گذارند بلکه کنترلی روی نیروهای خود در میدان جنگ هم ندارند.
دیمترو گورین، یکی از نمایندگان مجلس اوکراین هم به بی‌بی‌سی گفت که بمباران و گلوله‌باران شهر ماریوپل بی‌امان ادامه دارد. به گفته آقای گورین بیش از ۱۰۰ هزار غیر نظامی در این شهر بندری مهم همچنان در محاصره هستند.
گزارش اوکراین از تلفات روسیهاوکراین می‌گوید تلفات روسیه در هفت هفته گذشته به حدود ۲۰ هزار نفر رسیده است.
بر اساس آمار و ارقام اوکراین -که می‌گوید به دلیل ادامه جنگ تقریبی است- روسیه ۷۴۰ تانک، حدود۲ هزار خودروی زرهی، ۳۰۰ هواپیما و ۴۷۰ واحد توپخانه‌ای خود را از دست داده است. 
جو بایدن: نسل کشی
در حالی که تلاش‌های دیپلماتیک برای حل بحران اوکراین به نتیجه‌ای نرسیده، روز سه‌شنبه جو بایدن، رئیس جمهور آمریکا برای اولین بار روسیه را به ""نسل‌کشی"" در اوکراین متهم کرد.
او گفت که ولادیمیر پوتین، رئیس جمهور روسیه تلاش می‌کند که حتی مفهوم اوکراینی بودن را هم از بین ببرد. رئیس جمهور آمریکا با اشاره به شواهد روزافزون درباره اقدامات ""وحشتناک"" روسیه در اوکراین گفت که از نظر او روسیه در حال ""نسل‌کشی"" است.
کرملین اظهارات جو بایدن، رئیس جمهور آمریکا را محکوم کرد. دمیتری پسکوف، سخنگوی کرملین گفت: ""این گونه تلاش‌ها برای تحریف واقعیت را غیرقابل قبول می‌دانیم. چنین حرفی از رئیس جمهوری آمریکا قابل پذیرش نیست.""
ولودیمیر زلنسکی، رئیس جمهور اوکراین با استقبال از گفته‌های آقای بایدن آن را ""سخنانی واقعی از رهبری واقعی"" توصیف کرد. روسیه شواهد گسترده از اقدامات نیروهای خود در اوکراین را ""جعلی"" می‌داند.                           ",https://www.asriran.com/003VEV
835045,۱۴۰۱/۰۱/۲۵,محیط زیست,"درخواست ۳۰۵ عضو هیئت علمی دانشگاه‌ از مقام معظم رهبری:
جلوی احداث پتروشیمی میانکاله را بگیرید",بر اساس گزارش‏‌های کارشناسی، این طرح فاقد توجیه اقتصادی، بدون برنامه ارائه شده برای محصول تولید شده و فاقد مجوز شورای اقتصاد است.,"۳۰۵ نفر با امضای یک نامه از مقام معظم رهبری درخواست کردند که طرح پتروشیمی میانکاله متوقف شود.
به گزارش روزنامه ""پیام ما"" این افراد شامل استادان دانشگاه، اعضای هیئت علمی، دانشجویان و دانش‌آموختگان رشته‌های مختلف از دانشگاه‌های سراسر کشور و فعالان و روزنامه نگاران محیط زیست هستند.
در بخشی از نامه آمده است:
«در حالی که بیش از ۹۰ پروژه پتروشیمی ناتمام در کشور به حال خود رها شده و ۴۰ مورد از مجوزهای احداث آن به دولت قبل برمی‏‌گردد، متاسفانه در واپسین روزهای اسفند سال گذشته در اقدامی عجولانه و با استفاده از سکوت خبری نوروز ۱۴۰۱ کلنگ پروژه‌‏ای فاقد مجوزهای لازم تحت عنوان پتروشیمی مازندران (پتروشیمی میانکاله) در مرتع حسین آباد واقع در ذخیرهگاه جهانی زیستکره میانکاله بر زمین زده شد.
هدف پروژه احداث واحد GTP به منظور تولید پروپیلن در واحدهای دیگر است در حالیکه حجم انبوهی از این ماده اولیه هم اکنون در انبارهای کشور بلااستفاده باقی مانده است.
از آنجا که در طرح آمایش استان مازندران زمین‏‌های در نظر گرفته شده برای استقرار واحد مورد نظر جزو اراضی مرغوب درجه ۲ کشاورزی تعیین شده است، احداث این مجتمع با کاربری‏‌های نهایی طرح آمایش استان و همچنین سیاست‏‌های مصوب واگذاری اراضی موصوف به بانک زمین تطابق ندارد.
بر اساس گزارش‏‌های کارشناسی، این طرح فاقد توجیه اقتصادی، بدون برنامه ارائه شده برای محصول تولید شده و فاقد مجوز شورای اقتصاد است.
صرف نظر از اشاره به شکست پروژه‌‏ای مشابه در شمال کشور با سابقه غیر قابل دفاع آن (پتروشیمی گلستان)، اجرای چنین طرحی آن هم بدون طرح مکان یابی از همان آغاز، نه تنها از نظر تعارض حقوقی با تعهدات سازمان محیط زیست ایران به شبکه جهانی ذخیره‌‏گاه‌های زیست کره (برنامه انسان و کره مسکون)، تقابل با دستورالعمل‏‌های ضوابط واگذاری اراضی منابع ملی و دولتی به طرح‌‏های کشاورزی و غیرکشاورزی، نابودی تولیدات بومی و معاش ۷۰ دامدار محلی دارای پروانه چرای دام برای ۱۱۰۰۰ واحد دامی معارض با قانون است بلکه از مشکل جدی‏تری نیز برخوردار است و آن نقض سیاست‏‌های کلی نظام در بخش نفت و گاز (در راستای بند اول اصل ۱۱۰ قانون اساسی جمهوری اسلامی ایران و بند ۱۱ سند چشم انداز صنایع نفت و گاز در افق ۱۴۰۴)، ابلاغی از سوی حضرتعالی است که بر توسعه صنایع پتروشیمی در مناطق نفت‏خیز جنوب کشور تصریح شده و اجرای آن برای تمامی قوا لازم الاجراست.»
متن کامل نامه و نام افراد امضا کننده را در اینجا ببینید                           ",https://www.asriran.com/003VET
835048,۱۴۰۱/۰۱/۲۵,بین الملل,حمله موشکی اوکراین به ناو روسی  در دریای سیاه/ وزارت دفاع روسیه: خدمه تخلیه شدند,وزارت دفاع روسیه طی بیانیه‌ای اعلام کرد خدمه پس از وقوع آتش‌سوزی از ناو مسکوا تخلیه شده‌اند اما نیروهای امدادگر روسی نتوانسته‌اند به این کشتی برسند.,"ناو روسی مسکوا که بامداد پنجشنبه هدف موشک‌های اوکراینی قرار گرفته بود، پس از آتش‌سوزی که در اثر انفجار مهمات رخ داد، به شدت آسیب دید و خدمه آن تخلیه شدند.
به گزارش ایسنا به نقل از رویترز، پس از آنکه مقام‌های اوکراین از هدف قرار دادن ناو روسی مسکوا خبر دادند، وزارت دفاع روسیه نیز این خبر را تایید کرد و اعلام کرد که ‌ناو «مسکوا» به عنوان مهمترین کشتی جنگی در ناوگان دریای سیاه روسیه، آسیب جدی دیده است.پیش از این «الکسی آرستویچ»، دستیار رئیس جمهوری اوکراین اعلام کرده بود که این ناو جنگی روسیه احتمالا حدود ۵۱۰ خدمه دارد و وزارت دفاع روسیه طی بیانیه‌ای اعلام کرد این خدمه پس از وقوع آتش‌سوزی از ناو مسکوا تخلیه شده‌اند. آرستوویچ همچنین گفت که نیروهای امدادگر روسی نتوانسته‌اند به این کشتی برسند.ماکسیم ماچنکو، فرماندار اودسا نیز همزمان با اعلام این خبر، در شبکه اجتماعی تلگرام نوشته بود: «موشک‌های نپتون که در محافظت از دریای سیاه فعالیت می‌کنند، صدمه شدیدی به کشتی روسی وارد کردند. درود بر اوکراین».
رزم‌ناو مسکوا اوایل عملیات نظامی مسکو علیه اوکراین و با تسخیر یک جزیره استراتژیک به شهرت رسید. در اوایل ماه فوریه، رزم‌نام مسکوا تمرین‌هایی را تحت عنوان دفاع از شبه جزیره کریمه در دریای سیاه انجام داده بود.
پیش از این، سخنگوی وزارت دفاع روسیه گفته بود «از زمان آغاز عملیات نظامی ویژه در اوکراین، ۱۳۰ فروند هواپیما، ۱۰۳ هلیکوپتر، ۲۴۴ سامانه موشکی ضدهوایی و ۴۴۷ هواپیمای بدون سرنشین اوکراینی نابود شدند».                           ",https://www.asriran.com/003VEW
835044,۱۴۰۱/۰۱/۲۵,عمومی,حمل و نقل عمومی با چاشنی هیجان (فیلم),مسافران روستایی در نپال، به دلیل کمبود امکانات، ناچارند با استفاده از یک ماشین که به یک سیم بزرگ وصل است، از وسط یک دره عبور کنند. منبع: باشگاه خبرنگاران جوان,کد ویدیو  دانلود    فیلم اصلی                                     ,https://www.asriran.com/003VES
835043,۱۴۰۱/۰۱/۲۵,عمومی,حمله به خبرنگار صداوسیما توسط نماینده پتروشیمی میانکاله (فیلم),خبرنگار صداوسیما برای پیگیری توقف ساخت پتروشیمی میانکاله به محل این پروژه رفته بود.,"کد ویدیو  دانلود    فیلم اصلی          
دادیار دادسرای عالی کشور در پیگیری حقوق عامه و پیشگیری از وقوع جرم با ارسال نامه‌ای به دادستان عمومی و انقلاب مازندران، دستور توقف اجرای طرح پتروشیمی میانکاله را صادر کرد.این دستور با استناد به مقررات قضایی و مصوبه هیئت وزیران مبنی بر ممنوعیت استقرار صنایع شیمیایی، در صورت دارا بودن فاضلاب صنعتی در فرایند تولید صادر شده است.پس از پیگیری خبرنگار صداوسیما مشخص شد که علی رغم دستور رئیس جمهور و دادستان استان مازندران مبنی بر توقف این طرح، کارگران همچنان مشغول کار هستند.                           ",https://www.asriran.com/003VER
835042,۱۴۰۱/۰۱/۲۵,سلامت,دمنوش‌هایی برای مقابله با حساسیت‌های بهاری,در این مطلب چند دمنوش گیاهی برای تسکین حساسیت‌های فصلی به شما معرفی شده است.,"بسیاری از مردم برای تسکین حساسیت‌های فصلی خود به آنتی‌هیستامین‌های موجود در داروخانه روی می‌آورند. درصورتی که به‌راحتی می‌توان با به‌کارگیری درمان‌های طبیعی، این علائم را بهبود بخشید.
خبرآنلاین نوشت: «آلرژی، اختلال حساسیت شدید سیستم ایمنی بدن است. بدین ترتیب که بدنتان با ماده‌ی بی‌خطری تماس پیدا می‌کند اما واکنشش نسبت به آن به شکلی است که گویی ماده‌ای مضر و ناشناخته است. دقیقاً مانند زمانی که یک سم یا ویروس وارد بدن می‌شود، سیستم ایمنی از طریق ایمیونوگلوبولین، سلول‌های سفید معینی را فعال می‌کند که نتیجه‌ی آن التهاب و سوزش داخلی یا بیرونی است.
در این مطلب چند دمنوش گیاهی برای تسکین حساسیت‌های فصلی به شما معرفی شده است.
۱. چای گیاهی رویبوس
چای قرمز یا رویبوس حاوی چندین ترکیب طبیعی (بیوفلاونوئیدها مانند روتین و کوئرستین) است که مانع از پیشرفت حساسیت می‌شود. مصرف منظم چای رویبوس به متابولیسم آلرژن‌ها و کاهش علائم از جمله تحریکات پوستی کمک می‌کند.
۲. زنجبیل
خواص زنجبیل بسیار زیاد است و اغلب برای مبارزه با حالت تهوع استفاده می‌شود. با این حال، چای‌های حاوی زنجبیل یک آنتی‌هیستامین طبیعی و عالی هستند. دمنوش زنجبیل به کاهش التهاب مخاط بینی نیز کمک می‌کند.
۳. نعناع فلفلی
دمنوش‌های نعناع فلفلی یا دمنوش‌های گیاهی به عنوان ضد احتقان عمل می‌کنند. این نوع نعناع ترشح آنزیم‌های ضد التهابی مانند هیستامین‌ها را که عامل واکنش‌های ایمنی در برابر آلرژن‌ها هستند، کاهش می‌دهد.
۴. بادرنجبویه
بادرنجبویه، گیاهی از خانواده نعناع که معطر و دارای رایحه لیمو است. دمنوش‌های گیاهی با بادرنجبویه، سردرد و علائم تنفسی مرتبط با آلرژی فصلی را تسکین می‌دهند، علاوه بر آن باعث آرامش نیز می‌شوند.
۵. شیرین بیان
ریشه‌های شیرین بیان به دلیل اثرات آنتی‌هیستامینی و ضد التهابی خود مشهور هستند. دم‌کرده چای گیاهی با شیرین بیان به رفع خارش بینی نیز کمک می‌کند.
۶. چای سبز
چای سبز یک آنتی‌اکسیدان غنی از کوئرستین است، یک ترکیب گیاهی که محافظت ضد التهابی در برابر آلرژن ها را تقویت می‌کند. این کوئرستین است که به چای سبز رنگدانه می‌دهد و به کاهش واکنش‌های ایمنی در برابر گرده گل‌ها، گرد و غبار و موهای حیوانات کمک می‌کند.
۷. زردچوبه
زردچوبه به دلیل اثرات ضد التهابی آن، کاملاً شناخته شده است. علاوه بر این، عنوان یک آنتی‌هیستامین طبیعی به کاهش شروع علائم ناشی از آلرژی فصلی نیز کمک می‌کند.
منبع: fouroclock.ca                           ",https://www.asriran.com/003VEQ
835041,۱۴۰۱/۰۱/۲۵,اقتصادی,معاون وزیر صمت: قیمت‌ کالاهایی که گران شدند، امشب باید به سال قبل بر‌گردد,معاون وزیر صنعت، معدن و تجارت گفت: هر تولیدکننده ای که مشمول قیمت گذاری پیشین است و بدون اطلاع نسبت به افزایش قیمت ۵۰ کالای اساسی اقدام کرده، باید آنرا اصلاح کند.,"معاون وزیر صنعت، معدن و تجارت گفت: هرگونه افزایش قیمت کالایی که امسال صورت گرفته است همین امشب اصلاح شود و به قیمت سال قبل برگردد.
به گزارش ایسنا؛ عباس تابش اظهار کرد: چرخ تنظیم بازار کشور از چرخ تولید می گذرد نه از بگیر و ببند. باید اول کالایی تولید شود تا مصرف کننده ای وجود داشته باشد.
وی افزود : شرایط اقتصادی کشور می طلبد تا آنالیزی در حوزه قیمت صورت گیرد. در دنیا هیچ کشوری نیست که در اقتصاد دخالت نکند و دولت ها نقش تنظیم گر در اقتصاد جوامع را دارا هستند.
معاون وزیر صمت افزود: به قیمت گذاری دستوری به چشم مذموم و ناپسند نگاه می شود و این نگاه مغایر با دخالت دولت در اقتصاد است چرا که وقتی صحبت از قیمت حدود ۵۰ کالا می شود بیانگر آن است که نگاه دولت به اقتصاد دستوری نیست بلکه جزئی است.
وی گفت: افزایش حقوق و دستمزد با توافق نماینده کارگری و کارفرمایی صورت گرفته و دولت تنها شاهد این تفاهم بوده است بنابراین نباید به بهانه افزایش دستمزد دست به افزایش قیمت ها زد. قبل از هرگونه تغییر قیمت کالا باید مستندات به صورت کارشناسی بررسی و تصمیم گیری شود.
وی گفت: هرگونه افزایش قیمت خودسرانه غیرمنطقی است و از تولیدکنندگان انتظار می رود از افزایش قیمت خودداری کنند. هر تولیدکننده ای که مشمول قیمت گذاری پیشین است و بدون اطلاع نسبت به افزایش قیمت ۵۰ کالای اساسی اقدام کرده باید آنرا اصلاح کند.
تابش گفت: هرگونه افزایش قیمت کالا همین امشب اصلاح شود. به استناد قانون، دولت با هرگونه افزایش قیمت برخورد قانونی خواهد کرد. نباید بر هم زننده نظم عمومی توزیع کالا باشیم و اگر تولیدکنندگان به قیمت قبل از سال برنگردند با آنها برخورد خواهد شد.
مدیرعامل سازمان حمایت از تولیدکنندگان و مصرف کنندگان گفت: هرگونه تغییر قیمت پس از ماه مبارک رمضان در جلسه تنظیم بازار به صورت دقیق و کارشناسی بررسی و اعلام خواهد شد.
وی گفت: مردم را باید با قیمت تولیدکننده آشنا کنیم و مصرف کننده بتواند به راحتی کالای خود را خریداری کند. این حق مصرف کننده است که از یک شبکه توزیع شیشه ای و شفاف برخوردار شود و دولت هم مکلف است که این حق مسلم مصرف کننده را تامین کند.                           ",https://www.asriran.com/003VEP
835040,۱۴۰۱/۰۱/۲۵,اجتماعی ,قیچی کردن موی سر دانش آموزان توسط ناظم مدرسه (فیلم),نام مدرسه و شهر محل آن مشخص نیست. این فیلم با انتقادات زیادی در شبکه‌های اجتماعی روبه رو شد.,کد ویدیو  دانلود    فیلم اصلی                                     ,https://www.asriran.com/003VEO
835039,۱۴۰۱/۰۱/۲۵,عمومی,اخلالگر پرتابل ضد پهپادی EDM4S-UA اسکای وایپر در دست نیروهای اوکراینی (عکس),این اخلالگر که اولین بار در سال ۲۰۱۹ در اکسپو SCTE لندن به نمایش درآمد، وزن ۵.۵ کیلوگرمی دارد و باطری آن با هربار شارژ، میتواند به مدت ۳۵ دقیقه به شکل مدوام اخلال بروی کانال‌های ارتباطی پهپاد‌ها انجام دهد و برد آن بین ۳ تا ۵ کیلومتر اعلام شده است.,"اوکراین در سال 2020 تعداد 37 سیستم EDM4S-UA را از شرکت NT Service لیتوانی خریداری کرد.
                           ",https://www.asriran.com/003VEN
835038,۱۴۰۱/۰۱/۲۵,اجتماعی ,صحبت‌های مجری شبکه پنج در مورد مردم افغانستان (فیلم),بخشی از صحبت های مجری شبکه پنج در مورد مردم افغانستان را ببینید.,کد ویدیو  دانلود    فیلم اصلی                                     ,https://www.asriran.com/003VEM
835037,۱۴۰۱/۰۱/۲۵,سیاسی,معاون ورزش زنان: پرورش اندام (بادی بیلدینگ) زنان در ایران ممنوع است، چون برای سلامت‌شان خوب نیست,سطح مسابقات جهانی این رشته هم اصلا با چارچوب‌های فرهنگی ما تناسبی ندارد. بنابراین در پرورش اندام هیچ مصوبه و فعالیتی را رسما نخواهیم داشت.,"معاون توسعه ورزش زنان وزارت ورزش و جوانان در مورد موضوعاتی چون ورود زنان به ورزشگاه و ممنوعیت فعالیت زنان در برخی رشته‌ها توضیحاتی ارائه داد.
مریم کاظمی‌پور که از مهر ماه ۱۴۰۰ به عنوان معاون توسعه ورزش زنان وزارت ورزش و جوانان انتخاب شده است تا مدیریت یکی از مهمترین و پرچالش‌ترین حوزه‌ها را برعهده بگیرد معتقد است که رشته هایی چون پرورش اندام (بادی بیلدینگ) به جهت نیاز به مصرف داروهای انرژی زا برای سلامت زنان خوب نیست و مسابقات جهانی آن هم با فرهنگ ما تناسب ندارد لذا فعالیت این رشته ها در ایران به طور کامل ممنوع است.
 مشروح گفت‌وگوی مریم کاظمی‌پور را با ایسنا در ادامه می‌خوانید.
- از ورودتان به حوزه معاونت ورزش زنان صحبت کنید، قبل از انتصاب تا چه اندازه با این حوزه آشنا بودید؟
ورود جدی من به ورزش با پذیرفته شدن در دوره کارشناسی تربیت بدنی و علوم ورزشی دانشگاه الزهراء (س) به سال ۷۴ برمی‌گردد و این مسیر تا دکتری حرکات اصلاحی ادامه پیدا کرد. همزمان به عضویت در مرکز تحقیقات فیزیولوژی ورزشی درآمدم و در فدراسیون‌های تیراندازی، ورزش‌های سه‌گانه و تکواندو با عضویت در کمیته‌های آموزش به عنوان مدرس دروس پایه فعالیت آموزشی و در نهایت به عنوان نائب رئیس بانوان فدراسیون تیراندازی با کمان برای حدود ۳ سال مسئولیت داشتم.
در جلساتی هم که در مسیر انتصاب داشتم برنامه‌هایی تدوین کرده بودم و اولویت کاری خود را در سه بخش قرار دادم. ابتدا ورزش همگانی و سلامت زنان کشور و نقش پیشگیرانه‌ ورزش در این زمینه است. دوم به بحث قهرمانی زنان در رشته‌های حرفه‌ای مربوط می‌شود و از همه مهمتر بحث ورزش به عنوان ابزاری فرهنگی است که بستر بسیار خوبی برای اشاعه فرهنگ یک زن مسلمان ورزشکار محسوب می‌شود.
- سیاست کلی دولت سیزدهم در مورد ورزش زنان چیست؟
درنظر داریم در این موارد حرکت‌های جدی و متحولانه‌ای داشته باشیم. روند حرکتمان در این مدت هم موید این موضوع است. ما طرح تندرستی زنان از منظر آمادگی جسمانی و فعالیت بدنی را برای تمام اقشار جامعه اعم از زنان خانه‌دار، کارمند، دختران جوان و سایر زنان داریم.
مخصوصا بعد از دو سال پاندمی کرونا و محدودیت‌هایی که برای ورزش کشور رقم زد باید به بحث تندرستی خیلی توجه شود. همکاری بین سازمانی قدرتمندی هم می‌طلبد. برای این کار از ارکانی مثل وزارت بهداشت و درمان، وزارت علوم، وزارت آموزش و پرورش و مجلس شورای اسلامی کمک خواسته‌ایم.
ورزش می‌تواند با توجه به بالا رفتن سن ازدواج و محدود شدن سن فرزندآوری برای زنان جوان به افزایش کیفیت زندگی در این سن و جوانی جمعیت کمک کند. این موضوع اولویت معاونت زنان و خانواده ریاست جمهوری هم است.
- تاکید شما بر ورزش همگانی به معنای آن است که اولویت معاونت توسعه ورزش زنان بحث همگانی و بعد از آن قهرمانی است؟
اولویت ما آحاد مردم ست. دولت سیزدهم دولت مردمی است یعنی کاری که ۸۰ میلیون نفر جامعه مخاطب ما بهره‌مند شود. زنان بیش از نیمی از جمعیت کشور هستند و ۱۰۰ درصد اثر را در حرکت‌های اجتماعی دارند، ‌ یعنی موتور حرکت فعالیت‌های اجتماعی، فرهنگی و ورزشی در سطح خانواده و جامعه را برعهده دارند.
بنابراین اگر از حیث جمعیت مخاطب نگاه کنیم از دختران دوردست ترین نقاط کشور گرفته تا زنانی که در بالاترین پست‌ها و مشاغل کشور و مراکز استان‌ها قرار دارند، مخاطب ما هستند. در بحث قهرمانی هم چون زنان علم‌دار مباحث فرهنگی در سطح دنیا هستند، برای ما اهمیت زیادی دارد.
ورزش قهرمانی زنان می‌تواند رسانه بسیار خوبی در انتقال فرهنگ اصیل ایرانی اسلامی و نقش‌آفرینی زنان مسلمان باشد. اتفاقی که در سال‌های اخیر افتاده و بسیاری از کشورها زنان ایرانی را الگوی خود قرار داده‌اند.
برنامه داریم در بحث قهرمانی هم حرکتی جدی در ارتقاء کمیت و کیفیت داشته باشیم. ارتقاء کمیت بدون توجه به کیفیت حرکت خوبی نیست چون باید هزینه‌هایی انجام بدهیم که به اهداف متعالی منجر شود. در کمیت، تعداد رشته‌هایی که رنک‌های معتبر بین‌المللی دارند، مورد توجه قرار می‌گیرند.
سعی کرده‌ایم رشته‌های توپی و تیمی را به شکل جدی حمایت کنیم و در مجامع و جلسات تصمیم گیری در حوزه زنان این مساله را پیگیری کرده‌ایم. البته مهمترین پشتوانه ما حمایت جدی رئیس جمهور و آقای دکتر سجادی است.
- با توجه به تجمیع بودجه ورزش کشور، بودجه زنان نسبت به سال گذشته افزایش خواهد داشت؟
ارتقاء که قطعا دارد اما با توجه به محدودیت‌های سازمان برنامه و بودجه از نظر تعداد ردیف‌ها، بودجه ورزش به شکل کلی دیده شده است. البته به محض اینکه برنامه بودجه به وزارتخانه ابلاغ شود، بخش زنان به شکل شفاف مجزا می‌شود و در اختیار قرار می‌گیرد. ورزش زنان هم با توجه به سقف ۸۵ درصدی وزارت ورزش که تامین شد، به سقف بودجه خود دست پیدا کرد.
مهم این است که بتوانیم بودجه خود را برنامه محور و زنده کنیم. دراین ۶ ماهی که به وزارت آمده‌ام پیش نیامده که برنامه‌ای داشته باشیم و آقای دکتر سجادی مخالفت کند یا ردیفی اعتباری به وزارت بیاید و زنان سهمی نداشته باشند.
- بسیاری از فدراسیون‌ها بخش قابل توجهی از بودجه خود را صرف ورزش مردان می‌کنند و به زنان سهم کمی اختصاص می‌دهند چه نظارتی بر این موضوع می‌شود؟
هر رئیس فدراسیونی این درایت را داشته که زنان به اندازه مردان می‌توانند در عرصه بین‌المللی سهم داشته باشند و آن را عملیاتی کرده و به نتیجه رسیده است. اتفاقات خوبی که در عرصه زنان می افتد نتیجه این اعتماد است. مدیران باید حتما در ارتقاء سطح فنی برنامه داشته باشند و هیچ رشته ورزشی نخواهیم داشت که مردان در آن موفق باشند اما زنان شانس موفقیت نداشته باشند.
تخصیص بودجه بین زنان و مردان یک فدراسیون در بحث نظارتی و گزارش عملکردی فدراسیون‌ها و استان‌ها رصد و در نمره ارزشیابی آنها اعمال می‌شود. البته که این اتفاق به خلاقیت، خودباوری، اقتدار و اعتماد مدیران ورزش زنان در سطح فدراسیون‌ها برمی‌گردد که در جلسات هیات رئیسه بدون قید جنسینی زن یا مرد برنامه محور عمل و از برنامه خود دفاع کنند.
- بازی‌های آسیایی هانگژو را پیش رو داریم و طبق اخبار سهمیه زنان نسبت به دوره‌های قبل بیشتر خواهد شد، پیش‌بینی می‌کنید زنان چه تعداد مدال بگیرند؟
بحث مدال‌آوری و پیش‌بینی مدال بحثی تخصصی است که در جلسات تخصصی پیگیری می‌شود. این مساله به برنامه‌های فنی و رصد رقبا در سطح آسیا بستگی دارد که این جلسات هم به همین منظور برگزار می‌شود. ما از نظر کمی قطعا در تعداد حضور و رشته‌های حضور ارتقاء خواهیم داشت و در رشته‌های تیمی و توپی هم قطعا شرکت می‌کنیم.
طبق گزارش‌ها و رصد منطقی از حریفان و کشورهای رقیب در آسیا هم پیش‌بینی می‌کنیم که قطعا تعداد مدال هایمان نسبت به دوره‌های قبل افزایش پیدا می‌کند اما رنگ مدال اصلا قابل پیش‌بینی نیست.
- چندی پیش فعالیت زنان در بدنسازی لغو و عنوان شد وزارت ورزش در حال تهیه دستورالعمل در مورد فعالیت این رشته است، این دستورالعمل در چه مرحله‌ای است؟
در زمان معاونت خانم شهریان درخواستی از سمت فدراسیون بدنسازی و پرورش اندام می‌آید مبنی بر اینکه خانم‌ها اجازه استفاده از سالن‌های ورزشی که تا آن زمان به مردان اختصاص داشت را داشته باشند.
خانم شهریان پاسخ می‌دهند با توجه به اینکه سالن‌های بدنسازی می‌تواند محلی برای توسعه سطح سلامت مخاطب عمومی جامعه باشد و با در نظر گرفتن دو هدف بهبود کیفیت زندگی زنان و سلامت آنها و همچنین ارتقاء سطح بدنسازی رشته‌های دیگر، مجوز فعالیت زنان در فدراسیون بدنسازی و پرورش اندام صادر می‌شود.
نایب رئیس معرفی می‌شود و در فدراسیون ساختار پیدا می‌کند اما به تدریج فعالیت‌های جدیدی مثل مچ‌اندازی، پاورلیفتینگ و فیتنس چلنج در این رشته شکل گرفته و در این زمینه درخواست‌هایی مطرح شده که روند اداری و منطقی خود از نظر بررسی نوع و سطح فعالیت، نوع پوش و نحوه نظارت را به شکل نهایی طی نکرده بود.
در واقع درخواست‌هایی آمده و طرح موضوع شده اما منجر به مصوبه نهایی نشده است. این درخواست در حال حاضر هم بررسی می‌شود. پوششی پیشنهاد شده اما باید در کارگروه پوشش و حجاب بررسی شود و هنوز مصوبه نهایی نداریم.
فعالیت‌های مچ‌اندازی، پاورلیفتینگ و فیتنس چلنج در حال بررسی است که نتیجه آن در آینده اعلام می‌شود اما در مورد پرورش اندام یعنی بادی فیزیک و بادی بیلدینگ قطعا در حوزه زنان فعالیتی نخواهیم داشت چون اصلا شرایط این رشته‌ها هدف سلامت را توجیه نمی‌کند.
بالاخره مردان و زنانی که در این حوزه فعالیت‌ می‌کنند در معرض استفاده از مواد نیروزا و انرژی‌زا هستند که این تهدیدی بزرگ برای جامعه زنان است چون خیلی از مسائل مرتبط با سلامت زنان را درگیر می‌کند.
درگیری‌هایی هم ایجاد کرده و گزارش‌های ویژه‌ای در این مورد داشتیم. حتی وزارت بهداشت در این مورد اعلام موضع کرد. سطح مسابقات جهانی این رشته هم اصلا با چارچوب‌های فرهنگی ما تناسبی ندارد. بنابراین در پرورش اندام هیچ مصوبه و فعالیتی را رسما نخواهیم داشت.
- در زمان معاونت مهین فرهادی زاد خبری مبنی بر مجوز پاورلیفتینگ منتشر شد و فعالیت خود را هم آغاز کردند اما شما می‌گویید مجوزی در این مورد صادر نشده است.
این موضوع در سطح شورای معاونان مطرح شد. دفتری تخصصی در مورد شروع فعالیت رشته‌های ورزشی داریم که پس از نظر شورای معاونان در مورد درخواست فدراسیون‌ها نظر نهایی را می‌دهد اما در مورد پاورلیفتینگ این اتفاق نیفتاد. ما در حوزه زنان نه تنها در پرورش اندام بلکه رشته‌های دیگر ملاحظات خاص‌تری داریم.
- زنان برای فعالیت در بوکس و ورزش‌های زورخانه‌ای هم درخواست دارند، در مصاحبه‌ای گفته بودید بهتر است به سراغ رشته‌های مجوزدار بروند، موضع شما در مورد رشته‌هایی که هنوز مجوز کسب نکرده‌اند، همین است؟
ما در درجه اول آینده فعالیت زنان را در این رشته‌ها هم از حیث سلامتی و هم قهرمانی می‌بینیم. فعالیت زنان در رشته‌هایی که رنک بین‌المللی معتبری ندارند عملا استعدادسوزی به حساب می‌آید.
به طور مثال خیلی از دخترانی که قابلیت‌های جسمانی فوق العاده‌ای دارند، می‌توانند در رقابت‌های معتبر رشته‌های دیگر فعالیت کنند و به جایگاه‌های بین‌المللی بالا دست پیدا کنند تا از امتیاز آن جایگاه در رشد و پیشرفت ورزشی، اجتماعی و تحصیلی خود بهره ببرند.
وزنه برداری می‌تواند یکی از این رشته‌ها باشد. خانم حسینی یکی از قهرمانان وزنه‌برداری ماست که خواستگاهش بدنسازی بود اما به جهت اینکه تحصیل کرده ورزش است، جزئیات را به دقت می‌داند و فضای بین‌المللی فعالیت حرفه‌ای را می‌شناسد و یکی از همین استعدادها است.
رشته‌هایی که دارای رنک و اعتبار بین‌المللی هستند ملاحظات خاصی هم دارند که ورزشکاران مجبور به رعایت آنها هستند. مثلا دوپینگ در وزنه برداری به دقت رصد می‌شود. بنابراین هم سلامت ورزشکاران ما با توجه به چارچوب‌ها و ملاحظات رعایت می‌شود و هم آینده حرفه‌ای آنها تضمین خواهد شد.
- قبلا نگاه به وزنه برداری هم خیلی مثبت نبود و مجوز نداشتند. در مورد این رشته هم همین نظر مطرح بود که آینده‌ای نخواهند داشت، چگونه با اطمینان می‌گویید که بوکس و ورزش زورخانه‌ای آینده‌ای برای زنان ندارد؟
جدا از مدال‌آوری بحث سلامت عمومی این رشته‌ها هم برای ما مهم است و توسعه هر رشته‌ای باید با منطق سلامت ورزشکاران هم‌راستا باشد.
فعالیت در برخی از رشته‌ها مستلزم مصرف مکمل‌های ویژه یا نیروزاهای خاصی است که سطح سلامت زنان را به خطر می‌اندازد.
البته برای قشر محدودی هم که به جهت روحیات خاص خود دوست دارند در رشته‌هایی مثل بوکس فعالیت کنند، احترام قائل هستیم اما برای پرداختن به این موضوعات به کلیت جامعه زنان نگاه می‌کنیم نه قشری خاص.
۵۱ رشته ورزشی در حوزه زنان فعال است و با احتساب انجمن‌های ورزشی بالغ بر ۱۰۰ رشته برای فعالیت زنان داریم که می‌توانند در آنها مشغول شوند.
بنابراین در تصویب رشته‌های جدید علاوه بر بحث مدال‌آوری به این موضوع هم توجه داریم که گسترش این رشته در جامعه چه اندازه برای سلامت عمومی زنان تهدید یا فرصت است.
- می‌توانیم در مورد مزایا و معایب یک رشته اطلاع‌رسانی و آگاه سازی کنیم اما انتخاب را برعهده متقاضیان بگذاریم.
این اتفاق متاسفانه در خیلی از فعالیت‌های اجتماعی افتاده است اما آیا همه جامعه ما از یک سطح دانش و درک موضوعی برخوردار هستند یا به مراجع علمی دسترسی دارند؟ بنابراین این وظیفه ما به عنوان دستگاه تصمیم‌گیر و تصمیم‌ساز است که فراتر از بخش انتخاب در سطح جامعه، زمینه فعالیت آن رشته را از نظر علمی، منطقی و آسیب‌های اجتماعی بررسی کنیم و سپس در مورد فعال‌سازی آن تصمیم بگیریم.
بنابراین ما به عنوان بخش تخصصی ورزش با اتکا به خرد جمعی و دانشگاهیان حوزه علوم ورزشی وظیفه داریم تمام رویکردها و آسیب‌های فعالیت یک رشته را از نظر فرهنگی، اجتماعی، قهرمانی و همگانی بسنجیم و بعد نسبت به سوق دادن جامعه مخاطب به سمت آن اقدام کنیم.
- در دوره معاونت شما درخواستی از سوی بوکس و ورزش زورخانه‌ای برای فعالیت ارائه شده است؟
درخواست‌هایی شفاهی آمده است. هر دو رشته هم در سطح بین‌المللی فعالیت دارند. در بحث زورخانه‌ای یکسری ملاحظات فرهنگی داریم چون خاستگاه ورزش زورخانه‌ای و فرهنگی در کشور ماست و بعد دنیا از آن الگو گرفته و فعالیت می‌کند.
درخواست‌هایی شده اما در مورد فعالیت زنان تمام ملاحظات فرهنگی، اجتماعی، شرعی، همگانی، قهرمانی و مخصوصا سلامت را بررسی و سپس تصمیم‌گیری می‌کنیم. اینکه صرفاشانس مدال داریم پس فعالیت کنیم را توسعه نمی‌دانم.
- این درخواست‌ها بررسی بیشتری می‌شود یا بر اساس مسائلی که مطرح کردید، جواب از ابتدا منفی است؟
این درخواست‌ها قطعا در جلسات کارگروه مختلف فرهنگی، سلامت و پوشش بررسی می‌شود و نیازمند اخذ تاییدیه‌ از مراجع قانونی است. در این موارد شخص تصمیم نمی‌گیرد بلکه تیمی متخصص که از تمام جوانب موضوع را بررسی و حلاجی می‌کنند، تصمیم‌می‌گیرند.
- لباس ژیمناستیک هم برای حضور در میادین بین‌المللی هنوز تایید نشده است، در معاونت شما نگاه به این موضوع چگونه است؟
ژیمناستیک رشته‌ای پایه است. از نظر من ژیمناستیک، شنا و دوومیدانی رشته‌هایی هستند که حرکت در آنها حرکت کل رشته‌های ورزشی را به دنبال خواهد داشت. اکثر ورزشکاران المپیکی و جهانی ما کسانی هستند که در دوران کودکی و نونهالی این رشته‌ها را تجربه کرده‌اند اما در بحث فعالیت زنان مثل رشته شنا ملاحظاتی وجود دارد.
نگاه ما به ژیمناستیک اینگونه است که آن را پایه‌ای برای آمادگی بدنی خاص جهت ورود به رشته‌های تخصصی دیگر می‌دانیم. بنابراین باید به فعالیت ژیمناستیک زنان در داخل کشور به صورت جدی نگاه شود چون مهد پرورش استعدادهای ویژه برای رشته‌هایی است که افراد در آینده انتخاب می‌کنند.
فعالیت سطح حرفه‌ای و برون مرزی این رشته با توجه به نوع پوشش و نمایش‌های تخصصی اسباب مختلف ملاحظات فرهنگی ویژه دارد که تغییر در آن مستلزم تصمیم مراجع ذیربط است.
- ورود زنان به ورزشگاه مطالبه‌ای است که سال‌هاست به صورت جدی دنبال می‌شود. در دوره فعلی در این استا چه اقداماتی صورت می‌گیرد؟
ورود به ورزشگاه مطالبه‌ بخشی از زنان کشور است که مورد بررسی قرار گرفت. یک تجربه خوب هم در بازی با عراق اتفاق افتاد. سعی کردیم با تمام ملاحظاتی که برای آن قائل بودیم ساختار و زیرساخت را آماده کنیم چون با توجه به اهمیت حفظ کرامت اجتماعی و حقوقی زنان شرط اول برای حضور آنها ایجاد فضایی بود که تمامی چارچوب‌های احترام رعایت شود.
برای بازی ایران و عراق پنج جلسه تخصصی و فیزیکی در استادیوم آزادی برگزار کردیم و تمامی مسائل چون محل استقرار زنان، محل محافظت، تامین سرویس بهداشتی باکیفیت، ‌کیفیت بوفه، ‌پارکینگ‌های اختصاصی و دسترسی راحت زنان بررسی شد.
ما در این مورد حتی ۱۸ گیت را به زنان اختصاص دادیم تا در سرمای دی ماه بدون تحمل صف و سرما ورود و خروج داشته باشند و برای جابه‌جایی راحت در استادیوم هم وسیله نقیه فراهم کردیم. خوشبختانه رویداد خوبی بود و خروجی فرهنگی و تبلیغاتی خوبی هم اتفاق افتاد.
- به عنوان معاون ورزش زنان به اتفاقات ورود زنان به ورزشگاه در مشهد واکنشی نشان ندادید.
ابتدا قرار بود بازی ایران و لبنان در مشهد بدون تماشاگر باشد چون در دوره اوج همه‌گیری کرونا بودیم. این تصمیم فدراسیون فوتبال (برگزاری مسابقه بدون تماشاگر) دقیقا ۱۴ اسفند به AFC ابلاغ شد. بعد از اینکه به لطف خدا امیکرون فروکش کرد و به مسابقه نزدیک شدیم با حضور ۳۰ درصدی تماشاگر موافقت شد.
این موضوع که فدراسیون برای حضور زنان در ورزشگاه باید چه تشریفاتی را از قبل پیش‌بینی می‌کرد در حال بررسی است و نتایج آن به زودی در اختیار عامه قرار می‌گیرد اما قبل از اینکه درخواست حضور تماشاگران به شورای تامین برود ما ورزشگاه امام رضا (ع) را بررسی میدانی کردیم.
این مجموعه شرایط خاص مورد نیاز ورود زنان را از جمله ورود و خروج، پارکینگ، محل استقرار، سرویس بهداشتی مجزا، محافظت از محل استقرار نداشت و زمان مناسب و کافی هم برای رسیدن به استانداردها وجود نداشت.
بنابراین از ابتدا بحث حضور زنان در این مسابقه مطرح نبود. حتی در جلسه ششم فروردین با مقام عالی وزارت ورزش و جوانان هم گفتند به دلیل مناسب نبودن زیرساخت امکان حضور زنان وجود ندارد.
برای این بازی تعدادی دعوتنامه در اختیار مراجع اداری استان قرار گرفت که تعدادی از این دعوتنامه‌ها در سطح خانواده و به دست زنان رسیده بود. تعدادی با تصور اینکه برای خانواده‌شان دعوتنامه آمده پس زنان هم مشمول حضور در ورزشگاه هستند به درب ورزشگاه رفتند.
این موضوع به شکل جدی در دست بررسی است. قطعا اتفاقاتی که برای زنان افتاد خوشایند ما نبود و معتقدیم که حقوق و کرامت زنان باید در تمام مجامع ورزشی و غیرورزشی حفظ شود. در بازی ایران و عراق میزبان حدود ۶ هزار زن بودیم و اگر بازی با لبنان هم در تهران برگزار می‌شد قطعا با توجه به تجربیات مثبت خیلی راحت به استقبالش می‌رفتیم.
- فدراسیون برای بازی ایران و لبنان بلیت‌فروشی انجام داده و هزینه از حساب متقاضیان کسر شده بود اما فدراسیون اعلام کرد تنها ۹ بلیت به زنان فروخته شده است، بررسی شما در این مورد چه چیزی را نشان می‌دهد؟
فدراسیون و سامانه برهان مبین هر دو گزارش‌های جداگانه‌ای را ارائه داده‌اند. طبق گزارش برهان مبین که مرجع اصلی بلیت‌فروشی است تنها ۹ بلیت به نام زنان فروخته شده که آن هم به دلیل تشابه اسمی یا خطا در تایید هویتی اتفاق افتاده است حتی مطابق با شنیده‌ها آن بلیت‌ها در زون اختصاصی تماشاگران مرد بوده است.
- زنان در سال‌های اخیر چند بار به ورزشگاه وارد شده‌اند اما همیشه بحث گزینشی بودن این ورود مطرح است. آیا بلیت فروشی به شکل آزادانه اتفاق می‌افتد؟
در بازی ایران و عراق پس از کسب مجوز از شرکت برهان مبین خواسته شد تا برای دوستانی که بدون بلیت به ورزشگاه مراجعه کرده بودند سایت باز شود و امکان خرید فراهم آید و این مصداقی بر گزینشی نبودن ورود در بازی ایران و عراق بود اما متقاضی به حدی زیاد بود که بر اساس گزارش برهان مبین طی ۶، ۷ دقیقه تمام بلیت مخصوص زنان به فروش رفته است.
تقاضای زیاد و سرعت فروش بلیت شائبه گزینشی بودن را مطرح کرد. البته لازم به ذکر است بر اساس درخواست های واصله تعدادی دعوت نامه هم برای تماشای بازی صادر شده بود که این اضافه بر سهمیه‌های مصوب تماشاگران بود که از طریق بلیت فروشی اقدام به تهیه بلیت کرده بودند.                           ",https://www.asriran.com/003VEL
835036,۱۴۰۱/۰۱/۲۵,سیاسی,رئیسی: ارز ۴۲۰۰ تومانی باید ادامه یابد,حجم صادرات تجاری در ماه‌های اخیر حدود ۴۳ درصد افزایش یافته است ضمن آنکه رکورد ترانزیت ریلی در سالهای اخیر شکسته شد,"رئیس جمهور گفت: دولت تصمیم گرفته کارهای سخت را با درایت و کم‌ترین عوارض پیگیری و اجرایی کند و ارز ۴۲۰۰ تومانی باید تا حصول اطمینان از اینکه مشکلی پیش نمی‌آید، ادامه یابد و یا جبران آن را به مردم بپردازیم.
به گزارش ایسنا، رئیس جمهور در دیدار با دانشجویان به ویژگی های اصلی بودجه امسال بر اساس گفتمان دولت پرداخت و گفت: محور اصلی بودجه ۱۴۰۱ را عدالت‌محوری قرار دادیم و ساز و کار لازم برای داشتن عدالت اجرایی، در بودجه پیش‌بینی شده است. در این راستا صندوقی در هر استان در نظر گرفته شده است تا منابع حاصل از فروش اموال مازاد دولت و حق مالکانه معادن هر استان در صندوق همان استان واریز شود تا بتوانند با استفاده از آن و نیز کمک دولت پروژه‌های ناتمام استانی خود را تکمیل کند.
رئیسی تاکید کرد: با انجام سفرهای استانی تکمیل پروژه های نیمه تمام آغاز شده و وزرا و استانداران برای تأمین منابع تکمیل پروژه‌های نیمه تمام خود نیازی به مراجعه به پایتخت و هیات دولت ندارند.
رئیس جمهور در ادامه با بیان اینکه دولت در بودجه سال جاری، رشد اقتصادی ۸ درصدی را پیش‌بینی کرده است، خاطر نشان کرد: در حالیکه در سالهای گذشته رقم رشد اقتصادی حدود ۴ دهم درصد بود اما قصد داریم امسال با کنترل هزینه ها و افزایش درآمد و بهره وری، به رشد ۸ درصدی برسیم.
رئیسی در همین زمینه تاکید کرد: با افزایش یارانه‌ها نمی‌توان مشکل اقتصادی مردم را به طور پایدار حل و فصل کرد و لازم است افزایش رشد اقتصادی و رونق تولید در کشور محقق شود.
رئیسی در بخش دیگری از سخنان خود به موضوع عدالت مالیاتی اشاره کرد و اظهار داشت: قبل از این دولت، فقط ۴ میلیون مودی مالیاتی وجود داشت اما در ۷ ماه گذشته با شناسایی فرار مالیاتی و افزایش بیش از ۲ میلیونی مودیان مالیاتی، حدود ۱۱۰ درصد افزایش درآمد مالیاتی داشتیم.
رئیسی اقدام مهم دیگر دولت را اجرای قانون تسهیل اخذ مجوزهای کسب و کار برشمرد، گفت: این قانون، ۱۳ سال پیش تصویب شده اما تاکنون اجرا نشده بود و دولت با آگاهی از نقش این تسهیل گری در افزایش اشتغال و تولید، آن را در چند هفته اخیر با جدیت دنبال کرد که پیشرفت ملموس و خوبی هم داشت.
رئیس جمهور به موضوع افزایش حجم صادرات و تجارت خارجی نیز پرداخت و اظهار داشت: حجم صادرات تجاری در ماه‌های اخیر حدود ۴۳ درصد افزایش یافته است ضمن آنکه رکورد ترانزیت ریلی در سالهای اخیر شکسته شد و سهم کشورمان در ترانزیت کالا در منطقه ارتقاء یافت.
رئیسی در جمع بندی این بخش از سخنانش افزود: با تلاش همه فعالان تولید و تجارت در کشور و عزم و اراده جوانان خلاق و همکاران دولت در صنعت نفت و افزایش تولید و فروش نفت، فصل جدیدی از رونق در شرایط تحریم در کشور رقم خورد تا جاییکه سخنگوی کاخ سفید اعتراف می کند آمریکا در فشار حداکثری بر ملت ایران شکست مفتضحانه متحمل شده است و این نتیجه تلاش و مقاومت مردم و اقدامات انجام شده برای بی اثر کردن تحریم ها است.
رئیسی در ادامه به موضوع ارز ترجیحی و دغدغه دانشجویان در این زمینه اشاره کرد و گفت:‌ همه ۸ میلیارد دلاری را که در قانون بودجه ۱۴۰۰ برای خرید کالاهای اساسی اختصاص یافته بود، قبل از شروع به کار این دولت و در شهریورماه به اتمام رساندند، اما دولت با تدابیری تلاش کرد در این زمینه فشاری بر مردم وارد نشود و کالاهای اساسی مردم نیز بدون دغدغه تامین شود.
رئیس جمهور با اشاره کار کارشناسی صورت گرفته و جلسات متعدد با اقتصاددانان تصریح کرد: در خصوص ارز ترجیحی ۲ دیدگاه وجود دارد برخی معتقدند که فسادزا است و برخی دیگر حذف آن را موجب مشکلات اقتصادی می‌دانند اما دولت تصمیم گرفته کارهای سخت را با درایت و کم‌ترین عوارض پیگیری و اجرایی کند و ارز ۴۲۰۰ تومانی باید تا حصول اطمینان از اینکه مشکلی پیش نمی‌آید، ادامه یابد و یا جبران آن را به مردم بپردازیم.
رئیس جمهور در خصوص ایجاد شبهه درخصوص ساخت ۴ میلیون واحد مسکونی در ۴ سال، گفت:‌ اقدامات لازم در این زمینه برای پیدا کردن زمین آغاز، صندوق ملی مسکن تشکیل و پول در آن واریز شده و کار ساخت حدود ۹۰۰ هزار واحد مسکونی در استانها آغاز شده است. لذا وعده ساخت ۴ میلیون مسکن در ۴ سال حتمی و شدنی است و در این زمینه کسانی که در سال‌های گذشته ترک فعل داشتند، باید جوابگو باشند.
رئیس جمهور با اشاره به سخنان یکی از دانشجویان در خصوص ساماندهی نظام بانکی کشور، اظهار داشت: دولت با جدیت انضباط نظام بانکی را دنبال می کند و همه در این مدت شاهد هستند که تغییرات در نظام بانکی به تدریج اغاز شده است که ادامه خواهد یافت.
رئیسی در خصوص ریشه‌کنی فقر مطلق، گفت: در دوره تصدی مسئولیت آستان قدس رضوی تجربیات موفقی در زمینه مبارزه با فقر مطلق در حاشیه شهر مشهد داریم و با توجه به ظرفیت‌هایی که در کشور وجود دارد و با هماهنگی دولت و نهادهای انقلابی می‌توان، فقر مطلق را در کشور ریشه‌کن کرد.
رئیس جمهور با استقبال از انتقادهای انجام شده از سند تحول دولت و قدردانی از اینکه دانشجویان این سند را مطالعه کرده اند، اظهار داشت: می‌توانید بررسی کنید که کدام یک از دولت‌های قبل سند تحول و یا برنامه مدونی ارایه دادند؟ برای سند تحول دولت، حداقل ۵۰۰ صاحبنظر و ۱۶ اندیشکده مشارکت داشتند، ضمن اینکه آن را بطور عمومی منتشر کردیم تا مورد نقد قرار گرفته و براساس آن اصلاحات نهایی را انجام دهیم تا به یک سند فاخر و قابل اتکا برسیم.
رئیسی به موضوع خودرو هم پرداخت و گفت: عقب‌ماندگی‌های جدی در این حوزه وجود دارد و اصلاح مدیریت و کیفیت و شکستن انحصار در این حوزه از برنامه‌های دولت است و تصمیم گرفتیم تا سهم دولت در این حوزه را در بورس عرضه کنیم.
رئیس جمهور ضرورت استفاده از ظرفیت جوانان و دانشجویان را مورد تأکید قرار داد و گفت: به استانداران و وزرا اعلام کردم که حتماً حلقه مشاوره و مشورت از نخبگان و دانشجویان داشته باشند.
رئیسی تأکید کرد: باید روند کسب دانش و آینده دانشجویان قابل پیش‌بینی باشد و وزیر علوم موظف است دغدغه دانشجویان در این حوزه را برطرف کند، ‌تا دانشجو بداند که آینده‌اش تضمین‌شده است.
در این نشست عرشا نامدار و محمد رمضانی به نمایندگی از بسیج دانشجویی، امین توکلانی و روشنک مرادی از انجمن های علمی، محمدحسین کاظمی و تینا حاج محمدی از اتحادیه جامعه اسلامی دانشجویان، محمدصالح ترکمان و فاطمه سادات کاظمی از جنبش عدالت‌خواه دانشجویی، محمدمهدی رحمتی و محدثه قربانی از گروه‌های جهادی دانشجویی، امیرحسین پناهی و زینب شوندی از اتحادیه انجمن‌های اسلامی دانشجویان مستقل و مجتبی منگلی و فائزه فاتحی از دفتر تحکیم وحدت در سخنانی دغدغه‌ها، نگرانی‌ها و پیشنهادات خود را در حوزه‌های مختلف دانشجویی، علمی، اقتصادی و فرهنگی با رئیس جمهور در میان گذاشتند.                           ",https://www.asriran.com/003VEK
835002,۱۴۰۱/۰۱/۲۵,سیاسی,"جوابیه سازمان برنامه و بودجه: دولت ناچار به حذف تدریجی ارز ترجیحی است/در قبال ""افزایش  قیمت‌ها"" برای هر فرد یارانه  محاسبه شده",در صورت کسری منابع بودجه سال 1401 برای اجرای طرح مذکور، امکان تأمین آن از محل سایر ظرفیت‌های قانون بودجه و یا اصلاح آن وجود دارد.,"عصر ایران- در پی انتشار اظهارات عضو کمیسیون اقتصادی مبنی بر این که «مجلس اختیار مدیریت ارز ترجیحی را به دولت داده نه اجازۀ حذف آن را»، سازمان برنامه و بودجه با ارسال جوابیه ای اعلام داشته «که به دلیل مشکلات جدی توزیع ارز ترجیحی (4200 تومانی) شامل «فساد‌زایی و نظارت‌پذیری دشوار، تضعیف تولید داخل و حمایت از واردات کالای خارجی، افزایش تقاضای کاذب و نشت کالا به‌صورت قاچاق و صادرات، بی‌عدالتی در توزیع یارانه و غیر‌شفاف بودن آن، اخلال در اقتصاد و بودجه کشور» «دولت ناچار به حذف تدریجی ارز ترجیحی است» و برای «پوشش افزایش قیمت ناشی از تغییر نرخ ارز آن» در جامعه «یارانه موردنیاز هر فرد طبق میزان مصرف سرانه بر اساس اطلاعات سبد هزینه خانوار مرکز آمار ایران محاسبه شده» است.
متن کامل جوابیه روابط عمومی سازمان برنامه و بودجه به شرح زیر است:
گزارشی با عنوان ""عضو کمیسیون اقتصادی: مجلس اختیار مدیریت ارز ترجیحی را به دولت داده نه اجازۀ حذف آن را/ دولت سریع‌تر تکلیف مذاکرات را روشن کند/ قیمت‌ها نباید از شهریور ۱۴۰۰ بالاتر برود"" مورخ 22/1/1401 در آن سایت تحلیلی، خبری منتشرشده؛ مقتضی است بر اساس ماده 23 قانون مطبوعات و به-منظور رفع ابهام و روشن‌شدن افکار عمومی، دستور فرمایید این پاسخ با همان فونت و اندازه و با تیر ذیل در اسرع وقت در آن سایت تحلیلی، خبری منتشر شود.بر اساس قانون بودجه دولت ناچار به حذف تدریجی ارز ترجیحی است/چرا عده‌ای نگران حذف رانت ارز هستند؟با وجود اختصاص ارز ترجیحی گزارش‌های رسمی حاکی از تورم شدید این کالاها است؛ وقتی دولت یارانه کالاهای اساسی را پرداخت کرد اما این یارانه به سفره مردم نرسید کجا رفته است؟ چه کسانی ارز 4200 تومانی گرفتند و کالا وارد نکردند یا وارد کردند و به نرخ آزاد فروختند؟ ‌آیا عملکرد هشت‌سال گذشته در توزیع رانت و به وجود آمدن پرونده‌های متعدد فساد قابل دفاع است؟‌ چرا برخی از تغییر ریل دولت در مقابله با فساد و اختصاص مستقیم این یارانه از جیب دلالان به سفره مردم ناخرسند شده‌اند؟ آیا عملکرد هشت‌سال دولت قبل گذشته به‌جز افزایش ضریب جینی و فاصله طبقاتی نتیجه دیگری داشته است؟‌
دولت سیزدهم از همان ابتدا با توجه به هدررفت منابع کشور به دنبال حذف ارز ترجیحی بود؛ چون منابع کشور در قالب رانت سال‌ها بین وابستگان سیاسی و جناحی دولت قبل توزیع شد؛ نتیجه هم بر اساس اعلام سخنگوی قوه قضاییه تنها در تهران یک هزار و 250 پرونده قضایی مفتوح است.
پر هم واضح است که نفع چندانی از این ارز ارزان هم به سفره مردم نرسید؛ میانگین قیمت کالاهایی که از آذر 96 تا آذر 1400 ارز 4200 تومانی گرفتند 316.7 درصد افزایش داشته است حال آنکه کالاهایی که ارز ترجیحی نگرفتند هم در همین مدت 388 درصد رشد داشته‌اند؛ به عبارت دیگر آمار بیانگر این است که ارز 4200 تومانی به‌جای حفظ قدرت خرید مردم قدرت پولی برخی واسطه‌ها و دلالان را افزایش داده است.
اما بر اساس مفاد قانون بودجه سال 1401 (جزء 1 بند ص تبصره 1) به دولت اجازه داده شده است در سال 1401 تا معادل 176 هزار میلیارد تومان را از طریق تأمين منابع مابه‌التفاوت ارز ترجیحی برای واردات کالاهاي اساسي، دارو و تجهيزات مصرفي پزشکي اختصاص دهد.
از سویی طبق قانون مزبور در صورت حذف ارز ترجیحی، دولت باید نسبت به جبران زیان رفاه مصرف‌کننده برای کالاهای اساسی بر مبنای نرخ کالاها و خدمات پایان شهریور 1400 اقدام کند. لذا طبق مفاد قانون مذکور دولت باید به یکی از دو روش پرداخت مابه‌التفاوت بابت واردات کالاهای مشمول و یا اتخاذ سیاست‌های جبرانی مصرف‌کنندگان اقدام کند.
با وجود اهداف اولیه اختصاص ارز ترجیحی بابت واردات کالاهای اساسی و دارو برای مهار شوک تورمی ناشی از افزایش قیمت ارز و ایجاد ثبات نسبی در بازار، اجرای سیاست مذکور در شرایط فعلی دارای مشکلات جدی شامل فساد‌زایی و نظارت‌پذیری دشوار، تضعیف تولید داخل و حمایت از واردات کالای خارجی، افزایش تقاضای کاذب و نشت کالا به‌صورت قاچاق و صادرات، بی‌عدالتی در توزیع یارانه و غیر‌شفاف بودن آن، اخلال در اقتصاد و بودجه کشور و کاهش اثربخشی علی‌رغم هزینه‌های سنگین دولت می‌باشد. مقایسه مصرف سرانه دهک‌های درآمدی جامعه در سال 1399 نیز به‌خوبی نشانگر بهره‌مندی بالاتر دهک‌های بالای درآمدی از کالاهای یارانه‌ای مربوط شامل گوشت مرغ، تخم‌مرغ، گوشت قرمز و روغن خوراکی می‌باشد.
با عنایت به موارد فوق و تکلیف قانون بودجه سال 1401، بازنگری در سیاست تخصیص ارز ترجیحی و کارآمدسازی نظام پرداخت یارانه‌ها به‌عنوان یکی از اولویت‌های مهم دولت در سال جاری مدنظر قرارگرفته و بر این اساس ضمن حذف رانت‌ها و معایب فعلی در چرخه تأمین کالاهای اساسی و دارو و تجهیزات پزشکی، امکان بازتوزیع عادلانه منابع حاصله به جامعه هدف فراهم می‌گردد.
ضمن این‌که یارانه موردنیاز هر فرد طبق میزان مصرف سرانه بر اساس اطلاعات سبد هزینه خانوار مرکز آمار ایران محاسبه شده و علاوه بر پوشش افزایش قیمت ناشی از تغییر نرخ ارز کالاهای مشمول، تغییرات قیمت ناشی از افزایش قیمت در بازار جهانی کالاهای مزبور طی بازه زمانی شهریورماه سال 1400 تاکنون نیز در محاسبات لحاظ گردیده است. لازم به ذکر است در صورت کسری منابع مصوب ردیف مربوط در قانون بودجه سال 1401 برای اجرای طرح مذکور، امکان تأمین آن از محل سایر ظرفیت‌های قانون بودجه و یا اصلاح آن وجود دارد.
مرکز اطلاع‌رسانی، روابط عمومی و امور بین‌الملل                           ",https://www.asriran.com/003VDm
835035,۱۴۰۱/۰۱/۲۵,حوادث,دستگیری مرد وینچستر به دست در جنوب تهران/ متهم: گوزن شکار می‌کنم!,این فرد با تهدید اسلحه اقدام به زورگیری از شهروندان و برخی اتباع کشورهای خارجی در ایران کرده بود که تاکنون برخی از شکات وی نیز مورد شناسایی قرار گرفته‌اند.,"ماموران پلیس پیشگیری تهران بزرگ مردی را با یک قبضه اسلحه وینچستر در جنوب تهران دستگیر کردند.
به گزارش ایسنا، مدتی قبل گزارشی از طریق مرکز فوریت‌های پلیسی ۱۱۰ به مأموران کلانتری ۱۷۹ خلیج فارس داده شد که حاکی از زورگیری و اخاذی مردی میانسال با تهدید اسلحه وینچستر بود. در همین راستا نیز تیمی از ماموران پلیس رسیدگی به موضوع را در دستورکار خود قرار دادند که در جریان آن مشخص شد گزارش واصله صحیح بوده و این فرد اقدام به زوگیری با تهدید اسلحه کرده است.
در همین راستا نیز گشت‌زنی‌های هدفمند و دیگر اقدامات پلیسی برای دستگیری این متهم آغاز شد و چند روز بعد ماموران کلانتری خلیج فارس موفق به شناسایی این فرد شده و برای دستگیریش وارد عمل شدند. متهم با مشاهده مأموران پا به فرار گذاشت که در عملیات تعقیب و گریز و با شلیک تیر هوایی این فرد دستگیر شد.
با دستگیری متهم خودروی وی نیز تحت بازرسی قرار گرفت که در جریان آن یک قبضه اسلحه وینچستر و ده‌ها عدد فشنگ که در پشت مخزن سوخت خودرو جاساز شده بود، کشف و ضبط شد.
متهم که در ابتدا خود را بی گناه معرفی کرده بود، مدعی شد که با اسلحه وینچستر به شکار گوزن و خرگوش می‌رفته و قصد سربه نیست کردن اسلحه را داشته که دستگیر شده است.
اما بنا بر اظهارات افسر رسیدگی کننده به پرونده، این فرد با تهدید اسلحه اقدام به زورگیری از شهروندان و برخی اتباع کشورهای خارجی در ایران کرده بود که تاکنون برخی از شکات وی نیز مورد شناسایی قرار گرفته‌اند.
او همچنین گفت که اسلحه وینچستر کشف شده از متهم سلاح شکار نیست و البته شکار بدون مجوز نیز جرم محسوب می‌شود.
متهم دستگیر شده نیز درباره اینکه اسلحه را از کجا و چگونه تهیه کرده است، گفت: اسلحه را از یکی ازشهرهای غربی کشور خریداری کرده‌ام.
به گزارش ایسنا، برای این فرد پرونده‌ای تشکیل شده و متهم به همراه پرونده تشکیل شده برای ادامه روند رسیدگی به جرم روانه دادسرا شد.                           ",https://www.asriran.com/003VEJ
835031,۱۴۰۱/۰۱/۲۵,بین الملل,اعطای شهروندی ترکیه، 400 هزار دلاری شد,,"دولت ترکیه، قانون اعطای شهروندی به اتباع خارجی را تغییر داد.
به گزارش عصر ایران، هیات وزیران ترکیه در جلسه اخیر خود تصویب کرد که از این پس، اعطای شهروندی به خارجی ها با سرمایه گذاری 400 هزار دلاری صورت گیرد.
پیش از این، دولت ترکیه به خارجی هایی که ملک یا املاکی به ارزش 250 هزار دلار می خریدند، شهروندی اعطا می کرد.
هنوز از جزئیات این تصمیم اطلاعاتی منتشر نشده است و مشخص نیست مصوبه شهروندی 400 هزار دلاری از چه زمانی اجرایی خواهد شد.
ایرانی ها، عراقی ها و روس ها، بیشترین خریداران ملک در ترکیه در سال های اخیر بوده اند. احتمال می رود با این مصوبه، ایرانیان کمتری بتوانند در ترکیه ملک بخرند.
احزاب مخالف اردوغان، مخالف اعطای شهروندی با 250 هزار هستند و برخی ناظران معتقدند دولت برای کاهش انتقادهای سیاسی این تصمیم را گرفته است. انتخابات ریاست جمهوری ترکیه، سال 2023 برگزار می شود.                           ",https://www.asriran.com/003VEF
835021,۱۴۰۱/۰۱/۲۵,اقتصادی,ب ام و از یک شاسی بلند جدید و قدرتمند رونمایی کرد/ اکس7 با لانچ کنترل و توربودوقلو مقابل حریفان! (+عکس),همه چیز در بالاترین و عالی ترین سطح ممکن قرار دارد و از فناورانه ها نیز باید به نمایشگرهای 12.3 اینچی اطلاعات کیلومتر و 14.9 اینچی لمسی تنظیمات سیستم سرگرمی اشاره کرد.,"عصر ایران- اکس7 یکی از بزرگترین و شاخص ترین محصولات کلاس شاسی بلند ب ام و در بازار جهانی است که 5 سال از عمر آن سپری شده است. اکنون تصاویر مدل 2023 این خودرو در اختیار رسانه ها قرار گرفته که بروزرسانی هایی در قسمت دماغه و همچنین سامانه هوشمند آی درایو8 را همراه خود دارد.
زیبا با چشمانی تیزبین!
این شاسی بلند درشت اندام با توجه به تریم انتخابی توسط مشتریان از رینگ های آلومینیومی با طراحی  اختصاصی در اندازه های 21، 22 و 23 اینچی استفاده می کند. وزن رینگ ها به میزان چشمگیری مهندسی شده و البته از منظر طراحی نیز همانطور که اشاره شد، باواریایی ها جز پرچمداران صنعت خودرو در این بخش محسوب می شوند.
تریم ام60آی
                                                         
هیولای درون!
در بخش پیشرانه نیز نوع تریم انتخابی مشخص کننده شرایط است. مدل پایه از تپنده 6 سیلندر 3 لیتری استفاده می کند و تریم آپشن از 8 سیلندر 4.4 لیتری توربودوقلو. اما اینجا یک تفاوت مهم با مدل های قبلی اکس7 ایجاد شده و آن به حضور سیستم هیبرید ملایم 48 ولتی در هر دو مدل پیشرانه مربوط می شود.
استفاده از این هیبرید ملایم موجب افزایش خروجی پیشرانه پایه به میزان 40 اسب بخار و همچنین بهبود 52 پوندفوتی گشتاور شده است. با این تغییرات؛ پیشرانه 6 سیلندر اکس7 برابر با 375 اسب بخار خروجی و 383 پوندفوت گشتاور دارد.
اکس7 با پیشرانه پایه طی 5.6 ثانیه از حالت توقف به سرعت 96 کیلومتر برساعت می رسد.
اما در رابطه با تپنده 8 سیلندر در مدل سال گذشته میزان خروجی برابر با 523 اسب بخار و گشتاور 553 پوندفوت بود که با همکاری بخش هیبرید ملایم این آمار بهبود یافته و به 630 اسب بخار و 590 پوندفوت رسیده است.
بدین ترتیب پیشرانه 8 سیلندر که قبلا اکس7 را طی 4.5 ثانیه از حالت توقف به سرعت 96 کیلومتر برساعت می رساند، اکنون تنها 4 ثانیه برای ثبت این رکورد زمان نیاز دارد. بیشینه سرعت نیز بطور اتوماتیک روی 290 کیلومتر برساعت محدود شده است.
هر دو پیشرانه قابل سفارش، با جعبه دنده جدید 8 سرعته اتوماتیک که مجهز به قابلیت لانچ کنترل یا همان سیستم کنترل شروع است هماهنگ شده اند.
آغاز آتشین!
گفتنی است: با حضور سامانه لانچ کنترل توان بهینه از موتور و گیربکس دریافت می‌شود و بالاترین نیروی ممکن طوری به چرخ‌ها می‌رسد که میزان هرزگردی به حداقل رسیده و خودرو در لحظه شروع حرکت با توان و چسبندگی بالا به طی مسیر بپردازد. به عبارت دیگر؛ لانچ کنترل طراحی شده تا نهایت توان و کشش موتور به صورت هوشمند و با نظارت سامانه‌های کامپیوتری، به چرخ‌ها انتقال یافته و شتاب خودرو در لحظات ابتدایی تا حد ممکن سریع شود.
سیستم تعلیق نیز کاملا بروزرسانی شده و با حضور فناوری های هوشمند اختصاصی شاهد فرمان پذیری و پایداری بالای  خودرو هستیم. همچنین در این قسمت، ب ام و امکان سفارش بسته آپشن داینامیک هندلینگ را برای مشتریان فراهم کرده که به مفهوم یه مرحله بالاتر از فرمان پذیری و پایداری برای این شاسی بلند بویژه در حرکات ناگهانی و سرعت های بالا خواهد بود.
سوئیت 5 ستاره!
در رابطه با فضای داخل کابین نیازی به توضیح خاصی نیست زیرا ب ام و در این قسمت نیز صاحب سبک و الهام بخش دیگر خودروسازان بوده است. همه چیز در بالاترین و عالی ترین سطح ممکن قرار دارد و از فناورانه ها نیز باید به نمایشگرهای 12.3 اینچی اطلاعات کیلومتر و 14.9 اینچی لمسی تنظیمات سیستم سرگرمی اشاره کرد.
قیمت پایه اکس7 مدل 2023 در بازار امریکا از حدود 79 هزار دلار آغاز می شود. قیمت پایه قویترین تریم نیز برابر با 104095 دلار است.
تریم اکس درایو40آی
                                                                                                   ",https://www.asriran.com/003VE5
835030,۱۴۰۱/۰۱/۲۴,بین الملل,آمریکا کمک نظامی 800 میلیون دلاری به اوکراین را تأیید کرد,به گزارش منابع خبری، بایدن گفته است که به ایالات متحده اجازه می‌دهد تا ۸۰۰ میلیون دلار کمک نظامی بیشتر در قالب سلاح، مهمات و سایر کمک‌های امنیتی به اوکراین اختصاص دهد.,"منابع خبری اعلام کردند که رئیس جمهور آمریکا با ارسال کمک نظامی 800 میلیون دلاری جدید به اوکراین برای مقابله با ارتش روسیه موافقت کرده است.
به گزارش فارس، منابع خبری چهارشنبه شب به وقت تهران اعلام کردند که «جو بایدن» رئیس جمهور آمریکا با ارسال کمک نظامی ۸۰۰ میلیون دلاری جدید به اوکراین برای مقابله با ارتش روسیه موافقت کرده است.
به گزارش منابع خبری، بایدن گفته است که به ایالات متحده اجازه می‌دهد تا ۸۰۰ میلیون دلار کمک نظامی بیشتر در قالب سلاح، مهمات و سایر کمک‌های امنیتی به اوکراین اختصاص دهد.
بایدن گفته که این بسته شامل سامانه‌های توپخانه، گلوله‌های توپخانه و نفربرهای زرهی است. بایدن همچنین که انتقال بالگردهای اضافی را به اوکراین تایید کرده است.
رئیس‌جمهور آمریکا به تازگی گفت که کشورش قصد دارد کمک‌های نظامی بیشتری از جمله سامانه‌های ضدهوایی، هواپیماهای بدون سرنشین، موشک‌های ضد تانک، سلاح‌های سبک و مهمات به کی‌یف ارائه کند.
یک مقام ارشد پنتاگون (وزارت دفاع آمریکا) روز سه شنبه از تداوم کمک اطلاعات و نظامی به اوکراین برای عملیات علیه روسیه خبر داده بود.
کشورهای غربی به‌ویژه آمریکا طی سال‌های گذشته از دولت اوکراین حمایت‌های مالی و نظامی گسترده‌ای داشته و پس از شروع درگیری‌ها در این کشور نیز به حمایت‌های خود در کنار اعزام مزدور ادامه داده‌اند. آمریکا تاکنون محموله‌های نظامی بسیاری از جمله موشک‌های ضد تانک جاولین به اوکراین ارسال کرده است.
«ولادیمیر پوتین» رئیس جمهور روسیه هشدار داده که اقدامات کشورهای غربی از جمله ارسال سلاح و مزدور به اوکراین، این کشور را به خون می‌کشد. رئیس جمهور روسیه با محکوم کردن تحریم‌های جدید غرب علیه کشورش به‌خاطر «عملیات ویژه» در اوکراین، این تحریم‌ها را «ضربه‌ای جدی به کل اقتصاد جهانی» توصیف کرد.
رئیس‌جمهور روسیه اخیرا گفت که اهداف عملیات نظامی ویژه این کشور در اوکراین محقق خواهد شد. وی در دیدار با کارکنان پایگاه فضایی «وستوچنی» در خاور دور روسیه، در خصوص تحقق اهداف عملیات در اوکراین که آن‌ها را «کاملاً روشن و عالی» خواند، گفت: «اینطور خواهد بود. شکی نیست. »
پوتین اظهار داشت: «هدف اصلی عملیات کمک به مردم دونباس در شرق اوکراین است که استقلال آن را به رسمیت شناختیم. ما مجبور شدیم این کار را انجام دهیم زیرا مقامات کی‌یف تحت فشار غرب از پیروی از توافقات مینسک با هدف حل صلح‌آمیز مشکلات مربوط به دونباس خودداری کردند.»
وی همچنین گفت که بن‌بست مسلحانه با نیروهای ضد روسی پرورش یافته در اوکراین اجتناب‌ناپذیر و فقط مسئله زمان آن بود. رئیس‌جمهور روسیه تصریح کرد: «شاخه‌های نئونازی در کی‌یف در حال گسترش بود و درگیری با مسکو به حتم اتفاق می‌افتاد، تنها مسئله زمان این درگیری بود.»                           ",https://www.asriran.com/003VEE
835029,۱۴۰۱/۰۱/۲۴,اجتماعی ,اعتراض نمایندگان خوزستان و چهارمحال و بختیاری به انتقال آب,بیانیه اعتراض نمایندگان خوزستان و چهارمحال و بختیاری به رئیس جمهوری علیه اقدامات برای انتقال آب از این دو استان برای اصفهان و مرکز ایران (تونل بهشت آباد و آبگیری تونل گلاب و کوهرنگ ۳ ),,https://www.asriran.com/003VED
835027,۱۴۰۱/۰۱/۲۴,بین الملل,مسکو: آمریکا سلاح‌هایی به ارزش ۱.۶۵ میلیارد دلار طی ۴۵ روز به اوکراین داد,معاون وزیر خارجه روسیه گفت که مسئولان کی‌یف قادر نیستند سلاح‌هایی را که از کشورهای ناتو به دست آنها می‌رسد، به صورت امن نگهداری و انبار کنند و ممکن است سلاح‌ها در نهایت در بازار سیاه فروخته شوند.,"معاون وزیر خارجه روسیه اعلام کرد که واشنگتن طی یک ماه و نیم گذشته سلاح‌هایی به ارزش ۱.۶۵ میلیارد دلار به کی‌یف داده است.
به گزارش ایسنا، به نقل از روسیا الیوم، «اولگ سیرومولوتف»، معاون وزیر خارجه روسیه تصریح کرد، آن افراد به خوبی مسلح شده‌اند، چراکه کشورهای عضو ناتو طی هشت سال گذشته سلاح، تجهیزات و سازوبرگ نظامی را به اوکراین تحویل می‌دادند.
وی خاطرنشان کرد: از زمان آغاز عملیات نظامی روسیه، حجم کمک‌های نظامی غرب به اوکراین بیشتر شد. طی یک ماه و نیم گذشته، فقط واشنتگن به تنهایی سلاح‌هایی به ارزش ۱.۶۵ میلیارد دلار به کی‌یف تحویل داد.
سیرومولوتف گفت که مسئولان کی‌یف قادر نیستند سلاح‌هایی را که از کشورهای ناتو به دست آنها می‌رسد، به صورت امن نگهداری و انبار کنند و ممکن است سلاح‌ها در نهایت در بازار سیاه فروخته شوند.
این مقام روس تصریح کرد که نابسامان شدن اوضاع در اوکراین به دلیل سرازیر شدن نیروهای اجیر گرفته شده است که هیات‌های دیپلماتیک اوکراینی آنها را جذب می‌کنند.                           ",https://www.asriran.com/003VEB
835026,۱۴۰۱/۰۱/۲۴,ورزشی,تیم تفنگ زنان به مدال برنز جام جهانی رسید,در جریان مسابقات تیراندازی جام جهانی برزیل که در شهر ریودوژانیرو در حال برگزاری است، تیم تفنگ زنان ایران با ترکیب فاطمه کرم‌زاده، فاطمه امینی و نجمه خدمتی در مرحله مقدماتی و در رقابت با ۱۰ تیم دیگر با رکورد ۹۳۷.۲ در رده سوم ایستاد.,"تیم ملی تفنگ زنان ایران در مسابقات تیراندازی جام جهانی برزیل به مدال برنز دست یافت.
به گزارش ایسنا، در جریان مسابقات تیراندازی جام جهانی برزیل که در شهر ریودوژانیرو در حال برگزاری است، تیم تفنگ زنان ایران با ترکیب فاطمه کرم‌زاده، فاطمه امینی و نجمه خدمتی در مرحله مقدماتی و در رقابت با ۱۰ تیم دیگر با رکورد ۹۳۷.۲ در رده سوم ایستاد. در این مرحله هشت تیم به مرحله دوم راه یافتند که تیم ایران‌ در مرحله دوم با رکورد ۶۲۳.۱ در رده سوم قرار گرفت.
ملی‌پوشان ایران در مرحله بعد در رقابت با تیم دانمارک پیروز شدند و به مدال برنز دست یافتند.
پیش از این تیم میکس تپانچه نیز به مدال برنز دست یافته بود.
همچنین در ادامه مسابقات امروز تیم تفنگ مردان ایران در مرحله مقدماتی با ترکیب مهیار صداقت، امیرمحمد نکونام و هادی قره‌باغی با امتیاز ۹۳۹.۹ در رده دوم قرار گرفت. این تیم در مرحله دوم نیز با امتیاز ۶۲۰.۹ در رده پنجم ایستاد. در این ماده هشت تیم حضور داشتند.
در ادامه مسابقات امروز مسابقات تیمی تپانچه مردان و زنان برگزار خواهد شد.                           ",https://www.asriran.com/003VEA
