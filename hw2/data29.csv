News_ID,Date,Subject,Title,Summary,Body,Short_link
832726,۱۴۰۱/۰۱/۰۹,بین الملل,آوارگان اوکراین به ۴ میلیون نفر می رسند,بنا به آمار سازمان ملل نزدیک به شش میلیون و ۵۰۰ هزار نفر نیز در داخل خاک اوکراین محبور به ترک محل سکونت خود شده‌اند.,"سازمان ملل اعلام کرد: تعداد پناهجویان اوکراینی به مرز ۴ میلیون نفر رسید.
به گزارش یورونیوز، سازمان ملل متحد اعلام کرد که تعداد پناهجویان اوکراینی از سه میلیون و ۹۰۰ هزار نفر فراتر رفته است. این رقم به این معنا است که قاره اروپا از زمان جنگ جهانی دوم تاکنون با این میزان از جابه جایی ناخواسته به دلیل وقوع مناقشه نظامی روبرو نشده بود. 
بنا به آمار سازمان ملل نزدیک به شش میلیون و ۵۰۰ هزار نفر نیز در داخل خاک اوکراین محبور به ترک محل سکونت خود شده‌اند. 
براساس آمار ارائه شده به نظر می‌رسد که تعداد پناهجویان اوکراینی طی روزهای آینده از چهار میلیون نفر فراتر خواهد رفت. 
 
 
                            ",https://www.asriran.com/003Ud4
832448,۱۴۰۱/۰۱/۰۹,سرگرمی,آیا می توانی قلب پنهان شده در میان حلزون ها را ببینی؟ (تست),,".
.
.
.
.
.
‌.
.
.
.
.
.
.
 
                           ",https://www.asriran.com/003UYa
832725,۱۴۰۱/۰۱/۰۹,اجتماعی ,"""خالد نبی"" در تعطیلات نوروزی",این آرامگاه در بلندترین قسمت قله کوه در منطقه ی «ترکمن صحرا» بنا شده است,"زیارتگاه خالد نبی در شمال شرق شهرستان گنبد کاووس در استان گلستان واقع شده است.
راه ارتباطی زیارتگاه خالد نبی مسیری کوهستانی بوده و در ماه‌های فروردین و اردیبهشت با روییدن و سبز شدن گلها و علف ها این منطقه، زیبایی اش را بیشتر از ماه های دیگر سال به رخ می کشد.
 این آرامگاه در بلندترین قسمت قله کوه در منطقه ی «ترکمن صحرا» بنا شده است.

 
                            ",https://www.asriran.com/003Ud3
832281,۱۴۰۱/۰۱/۰۹,عمومی,عکس های برنده: سواری کاری در دامنه ( برنده ای از 33 سال پیش),,"عصر ایران - جان مک کوری با عکس ""سوارکاری در دامنه"" ، برنده 33 سال قبل مسابقه عکس نیکون شد.انگار صدا هی هی سوارکار و شیهه اسبان و صدای پاهایشان از داخل عکس بیرون می زند!کیفیت عکس، قابل مقایسه با عکس های دیجیتال امروزی نیست.                           ",https://www.asriran.com/003UVt
832724,۱۴۰۱/۰۱/۰۹,اقتصادی,دستور وزیر اقتصاد برای عزل یک مقام مسوول,وزیر اقتصاد: مسوول خاطی که ضرب‌الاجل ما برای ترخیص کالای اساسی رسوب‌کرده در انبار بندر امام را رعایت نکرد، امروز عزل شد.,وزیر اقتصاد توییت کرد: مسوول خاطی که ضرب‌الاجل ما برای ترخیص کالای اساسی رسوب‌کرده در انبار بندر امام را رعایت نکرد، امروز عزل شد.                           ,https://www.asriran.com/003Ud2
832723,۱۴۰۱/۰۱/۰۹,فرهنگی/هنری,انتقاد مهران غفوریان از سانسورهای «جوکر»,باز هم اشتباه کردم فکر کردم فرصتی دارم برای شاد کردن شما.»,"مهران غفوریان از حذف دو سوم اجرایش در برنامه «جوکر» خبر داده و در عین حال با هشتگ «نه به سانسور» اعلام کرده است که دیگر ادامه این برنامه را نخواهد دید.
به گزارش ایسنا، مهران غفوریان با انتشار مطلبی در صفحه شخصی خود در اینستاگرام نسبت به سانسورهای «جوکر» واکنش نشان داد.
این بازیگر نوشته است:
«تقریبا دو سوم جوکر تایم من در برنامه «جوکر» سانسور شد. فقط ناراحتم برای شما بیننده ها که توقع داشتید از من، که جوکر تایم بانمکی داشته باشم. ناراحتم در حدی که دیگر این فصل را نگاه نمی‌کنم.
باز هم اشتباه کردم فکر کردم فرصتی دارم برای شاد کردن شما.»
قسمت های نوروزی «جوکر» این روزها با بازی حامد آهنگی، محمدرضا علیمردانی، علی اوجی، مهران غفوریان و … از شبکه نمایش خانگی در حال پخش است.                           ",https://www.asriran.com/003Ud1
832663,۱۴۰۱/۰۱/۰۹,بین الملل,متفاوت و شاید عجیب در آلمان؛ از فرهنگ رانندگی و پارکینگ ویژه بانوان تا ساختمانی که در باران موسیقی می نوازد! (گزارش تصویری),در ادامه مجموعه عکسی ارائه شده که زندگی روزمره و خاص بودن آلمان در برخی زمینه ها را به تصویر می کشد...,"عصر ایران – آلمان یکی از بزرگترین کشورهای اروپا با جمعیتی بالغ بر 83 میلیون نفر و یکی از اقتصادهای برتر قاره سبز و جهان است. این کشور به منطقه ای در جهان شهرت دارد که شهروندان آن کارآمدی، بوروکراسی و قوانین را تحسین می کنند و عشق مشترکی به سوسیس و نان دارند!
اما آلمان تنها در این موارد خلاصه نمی شود. با زبانی پیچیده و فرهنگ غنی، طبیعت مسحورکننده و هزاران قلعه قرون وسطایی در این کشور قرار دارند.
افزون بر این، آلمان نیز مانند هر کشوری در جهان ویژگی های عجیب و غریب خود را دارد. در ادامه مجموعه عکسی ارائه شده که زندگی روزمره و خاص بودن آلمان در برخی زمینه ها را به تصویر می کشد.
      							در اتاق های هتل ماندالا در شهر برلین به جای کتاب مقدس، یک کپی از اعلامیه حقوق بشر سازمان ملل قرار دارد.  						       							سیرک رونکالی از حیوانات هولوگرامی به جای حیوانات زنده برای ارائه تجربه ای منحصر به فرد بدون ظلم به حیوانات استفاده می کند.  						       							زمانی که ترافیک در جاده های آلمان متوقف می شود، رانندگان (طبق قانون) باید به کناره جاده حرکت کرده تا یک مسیر باز برای عبور وسایل نقلیه اضطراری مانند آمبولانس یا خودروهای آتش نشانی ایجاد شود.  						       							در ماه آوریل، شکوفه های گیلاس در آلمان شکوفا می شوند. این درختان پس از اتحاد دوباره با ژاپن از طرف این کشور به آلمان هدیه داده شد.  						       							این ساختمان در شهر درسدن هنگام بارش باران موسیقی می نوازد.  						       							این خوابگاه ها که دارای عایق حرارتی هستند در شهر اولم برای خوابیدن افراد بی خانمان ساخته شده اند.  						       							پل شیطان در پارک کروملائو قرار دارد و بازتاب پل در آب یک دایره کامل زیبا را شکل می دهد.  						       							اگر حوصله پایین آمدن از پله ها را در دانشگاه فنی مونیخ ندارید، می توانید از این سرسره ها استفاده کنید.  						       							شهر کوچک باد ویلبل از فضای کافی در مرکز شهر برای ساختمان کتابخانه جدید برخوردار نبود. از این رو، نخستین پل کتابخانه ای در اروپا در این شهر ساخته شد.  						       							تابی که مخصوص افراد دارای ویلچر طراحی شده است.  						       							مسیر ریلی معلق در شهر ووپرتال   						       							این خانه پوشیده شده با پیچک در باغ گیاه شناسی گیسن قرار دارد که قدیمی‌ترین باغ گیاه شناسی آلمان است.  						       							پارکینگ هندسی جالب توجه در شهر فرانکفورت که استفاده بهینه از فضا و پارک کردن و خروج راحت را ممکن می سازد.  						       							پارکینگ ""ویژه بانوان"" در آلمان. حدود 7 درصد از جرایم خشونت آمیز علیه بانوان در پارکینگ ها رخ می دهند و این تلاشی برای ایمن کردن پارکینگ ها برای آنها است.  						       							در آلمان می توانید با فردی که در آن سوی چراغ راهنمایی قرار دارد پونگ بازی کنید.  						       							کودکستان ولفارتسوایر که به شکل گربه طراحی شده است.  						       							برج اشنهایمر یکی از قدیمی‌ترین و بدون تغییرترین ساختمان های آلمان که در برابر ساختمان های مدرن قرار دارد.  						       							این شعبه مک دونالد در هامبورگ بخش ویژه ارائه خدمات به قایق دارد.   						       							آکوادوم در شهر برلین یک آکواریوم استوانه ای با ارتفاع 25 متر است که آسانسوری شفاف را در خود جای داده است.  						       							بزرگراهی برقی در آلمان که برای کاهش آلودگی ناشی کامیون های دیزلی ساخته شده است.  						       							از این دستگاه ها برای پاکسازی چرخ های خرید در آلمان استفاده می شود.  						       							از فضا، به دلیل انواع مختلف لامپ های مورد استفاده هنوز هم می توان مرز بین برلین شرقی و غربی را مشاهده کرد.  						       							مرکز خرید لوازم فضای باز که دارای یک استخر است و می توان در آن قایق سواری را امتحان کرد.    						       							در یکی از مراکز خرید لوازم ورزشی آلمان می توانید موج سواری را تجربه کنید.  						                                   ",https://www.asriran.com/003Uc3
832722,۱۴۰۱/۰۱/۰۹,بین الملل,فرانسه به پوتین: پرداخت پول گاز به روبل ممکن نیست,تمام کشورهای عضو اتحادیه اروپا در فهرست کشورهای غیردوست روسیه قرار دارند.,"رئیس‌جمهور فرانسه در گفت‌وگوی تلفنی با همتای روس خود به وی گفته است که نمی‌توان پول گاز وارداتی از روسیه را به روبل پرداخت کرد.
به گزارش ایرنا، رئیس‌جمهور فرانسه در تماس تلفنی با همتای روس خود به وی گفته است که پرداخت پول گاز وارداتی از روسیه به روبل، ممکن نیست.
مطلب فوق را کاخ الیزه، در روایت رسمی خود از گفت‌وگوی مکرون و پوتین منتشر کرده است.
پس از اعمال تحریم‌های گسترده علیه روسیه که با آغاز جنگ این کشور علیه اوکراین همراه بود، مسکو اعلام کرد که از این پس گاز را به کشورهای غیردوست با ارز ملی خود یعنی روبل خواهد فروخت.
تمام کشورهای عضو اتحادیه اروپا در فهرست کشورهای غیردوست روسیه قرار دارند.
«دیمیتری پسکوف»، سخنگوی کاخ کرملین در این خصوص گفته که اگر کشورهای غیردوست حاضر به پرداخت روبل در مقابل گاز نباشند، روسیه نیز حاضر نخواهد بود گاز خود را به‌صورت رایگان در اختیار آنها قرار دهد.
با ادامه بحران در اوکراین، بحران انرژی نیز در جهان رو به تشدید است و قیمت سوخت‌های فسیلی بالاتر از حد تحمل اقتصادهای غربی است.
از سوی دیگر، پوتین نیز در این گفت‌وگوی تلفنی خطاب به مکرون تاکید کرده است که برای بهبود شرایط در شهر ماریوپل اوکراین که شاهد زد و خوردهای شدید نیروهای روس و اوکراینی‌هاست، ملی‌گرایان اوکراینی باید سلاح خود را بر زمین بگذارند.
الیزه می‌گوید در حال حاضر عملیات انسان‌دوستانه در شهر ماریوپل غیر ممکن است                           ",https://www.asriran.com/003Ud0
832721,۱۴۰۱/۰۱/۰۹,بین الملل,سقوط بالگرد پاکستان در کنگو / ۸ کشته,ارتش پاکستان افزود که یگان هوانوردی این کشور از سال ۲۰۱۱ در ماموریت صلحبانان سازمان ملل در کنگو مستقر شده است.,"ارتش پاکستان اعلام کرد که سقوط بالگرد یگان هوانوردی این کشور در ماموریت صلحبانان سازمان ملل در کنگو منجر به کشته شدن همه هشت سرنشین آن شد.
به گزارش ایرنا، روابط عمومی ارتش پاکستان سه‌شنبه شب با صدور بیانیه‌ای اعلام کرد که سقوط بالگرد متعلق به ماموریت صلحبانی سازمان ملل منجر به جان باختن هشت نفر از حافظان صلح از جمله هفت افسر و سرباز پاکستانی شد.
در این بیانیه آمده است: خلبان، کمک خلبان و چهار نفر دیگر از پاکستان و ۲ غیرپاکستانی در این حادثه دلخراش که علت دقیق آن مشخص نشده است، جان خود را از دست دادند.
ارتش پاکستان افزود که یگان هوانوردی این کشور از سال ۲۰۱۱ در ماموریت صلحبانان سازمان ملل در کنگو مستقر شده است.
سازمان ملل متحد خرداد ۱۳۹۹ طی گزارشی از صلحبانان خود در سال ۲۰۲۰ منتشر کرده است که بر اساس آن اتباع کشورهای شبه قاره از جمله پاکستان و هند با ۳۰ درصد سهم همچون سال‌های گذشته، پرشمارترین آن‌ها در عملیات‌های نظامی حفظ صلح کلاه آبی‌ها در سطح جهان هستند.
                           ",https://www.asriran.com/003Ucz
832720,۱۴۰۱/۰۱/۰۹,بین الملل,کشته شدن 5 اسرائیلی در چند حمله تل آویو,رسانه‌های صهیونیستی گزارش دادند، عاملان این تیراندازی سوار بر موتورسیکلت با اسلحه کلاشینکف اقدام به تیراندازی کردند.,"منابع خبری سه شنبه شب گزارش دادند، در پی ۲حمله در نزدیکی تل آویو، پنج صهیونیست کشته و ۶ تن نیز زخمی شدند.
 
به گزارش ایرنا از سایت فلسطین الیوم، پلیس رژیم صهیونیستی اعلام کرد که این حملات با تیراندازی کلاشینکف در ۲ منطقه «بنی براک» و «رمات غان» روی داده است.
 
رسانه‌های صهیونیستی گزارش دادند، عاملان این تیراندازی سوار بر موتورسیکلت با اسلحه کلاشینکف اقدام به تیراندازی کردند.
 
هنوز هویت دقیق عاملان این حمله مشخص نیست.
 
برخی رسانه از کشته شدن یکی عوامل تیراندازی خبر می‌دهند.                           ",https://www.asriran.com/003Ucy
832717,۱۴۰۱/۰۱/۰۹,سیاسی,مخبر: دولت با جدیت به دنبال برنامه ریزی برای انجام سفر ارزان است,باید از ظرفیت دریا در شمال و جنوب کشور برای بحث گردشگری دریایی به خوبی استفاده شود.,"معاون اول رییس جمهور عصر امروز(سه شنبه) با حضور در ستاد مرکزی هماهنگی خدمات سفر با توضیحات مسئولان دستگاه های مربوطه و همچنین ارتباط ویدئوکنفرانسی با استانداران سراسر کشور در جریان روند خدمت رسانی و اقدامات انجام شده برای تسهیل سفرها و افزایش امکانات رفاهی و درمانی برای مسافران و گردشگران نوروزی قرار گرفت.
به گزارش ایسنا به نقل از پایگاه اطلاع رسانی دولت، محمد مخبر با تأکید بر اینکه دولت سیزدهم عزم جدی برای تقویت و سرمایه گذاری در بخش گردشگری دارد، تصریح کرد: مدیریت صحیح گردشگری در دولت و انسجام، همکاری و هم افزایی همه دستگاه های مربوطه به افزایش حجم سفرهای های نوروزی در مقایسه با سال ۹۸ و همچنین تقویت شور و نشاط و امید در بین مردم منجر شده است.
معاون اول رییس جمهور با اشاره به شیوع کرونا در سال های گذشته و همچنین تکمیل روند واکسیناسیون در دولت سیزدهم گفت: در سال جاری یک نیاز جدی در میان مردم برای انجام سفرهای نوروزی حس می شد که خوشبختانه این اتفاق رخ داد و شاهد رونق سفر ها نسبت به آغاز همه گیری کرونا در نوروز امسال بودیم.
مخبر با قدردانی از وزارت میراث فرهنگی گردشگری و صنایع دستی به منظور ایجاد ستاد مرکزی هماهنگی خدمات سفر و همچنین ستادهای متناظر آن در تمام استان ها و همچنین همکاری و هماهنگی همه دستگاه ها برای مشارکت در مدیریت سفرهای نوروزی، تأکید کرد: مدیریت قرارگاهی و ستادی در خصوص انجام سفرهای نوروزی می تواند مدلی مناسب برای سایر امور اجرایی و اداره کشور شود.
مخبر با تأکید بر اینکه ظرفیت، خلاقیت و امکانات موجود در بین مردم در هیچ دستگاه دولتی و اجرایی یافت نمی شود، گفت: به کارگیری ظرفیت مردم در تمام حوزه ها ، زمینه ساز موفقیت و توفیق در انجام امور است؛ اما هنوز نتوانسته ایم مردم را در بحث گردشگری به صحنه بیاوریم که باید وزارت میراث و همچنین سایر دستگاه ها با مدیریت صحیح این عقب ماندگی در بخش گردشگری کشور را جبران کنند.
معاون اول رییس جمهور وجود چهارفصل و طبیعت بکر را از نعمت های بزرگ کشور دانست و به حجم بالای ورود گردشگران به شهر تهران اشاره و خاطرنشان کرد: با برنامه ریزی های وزارت میراث شاهد بودیم که حجم بالایی از مردم کشور از آثار تاریخی، تفریحی و گردشگری شهر تهران بازدید کردند.
مخبر همچنین با اشاره به ظرفیت بالای دسترسی به دریا و وجود سواحل در کشور گفت: باید از ظرفیت دریا در شمال و جنوب کشور برای بحث گردشگری دریایی به خوبی استفاده شود.
معاون اول رییس جمهور تصریح کرد: گردشگری ظرفیتی مغفول در کشور است که سرمایه گذاری های لازم در این زمینه تاکنون انجام نشده و توجه و سرمایه گذاری در این بخش می تواند به مراتب از بخش های دیگر اقتصادی زودبازده تر شود.
معاون اول رییس جمهور همچنین از دستگاه های دولتی و اجرایی خواست تا با امکان سنجی و پیگیری های لازم ، چگونگی در اختیارقرار دادن ساختمان ها و امکانات عمومی و دولتی در استان های کشور در ایام سفرها به ویژه تعطیلات نوروز برای اقامت مردم را در دستور کار خود قرار دهند.
مخبر همچنین تصریح کرد: با توجه به حجم بالای سفرهای نوروزی و شور و نشاط و امید موجود در کشور در ایام نوروز باید دستگاه های ذیربط آسیب شناسی لازم را در این زمینه انجام دهند تا علاوه بر بررسی و پیگیری برخی نواقص، کمبودها و اشکالات در ارایه خدمات مطلوب به مردم، روند افزایشی سفرها در سال جاری در سال های آینده ادامه یابد.
معاون اول رییس جمهور همچنین بهره گیری از ظرفیت گروه های جهادی در انجام سفرهای نوروزی ۱۴۰۱ را یکی دیگر ازنکات مثبت ستاد مرکزی هماهنگی خدمات سفر برشمرد و ادامه داد: ظرفیت و انگیزه بالای گروه های جهادی برای خدمت رسانی به مردم باید مورد توجه قرار گیرد و این ظرفیت در کنترل جاده ها و ارائه خدمات به مردم به ویژه در بخش پزشکی و درمانی در سال های آینده استفاده شود.
مخبر با اشاره به گزارش پلیس راهور ناجا و همچنین وزارت راه و شهرسازی در خصوص کاهش تلفات و تصادفات جاده ای در سال جاری در مقایسه با سال های گذشته گفت: ضروری است در این زمینه نیز آسیب شناسی ها انجام شود که البته برگزاری جلسات منظم به ویژه تأکید هیئت دولت در خصوص اصلاح نقاط حادثه خیز از مهمترین عواملی بود که در کاهش آمار تلفات و تصادفات جاده ای موثر بوده است.
معاون اول رییس جمهور همچنین با اشاره به گزارش استانداران جنوبی کشور در زمینه ورود حجم بالایی از گردشگران نوروزی به جزایر جنوبی اظهار داشت: باید فعال سازی جزایر با کمک سازمان بنادر و دریانوردی کشور و دستگاه های ذیربط در دستور کار قرار گیرد چرا که این جزایر جزو نعمت های خدادادی به کشور است و باید با ایجاد جذابیت های لازم زمینه های آشنایی و ورود مردم به این نقاط از کشور در سال های آتی فراهم و تسهیل شود.
مخبر به استاندار هرمزگان دستور داد که تا پایان سال جاری علاوه بر جزیره های فعلی، سایر جزایر در اطراف این استان به ظرفیت گردشگری کشور اضافه شود و گفت: دولت و تمامی دستگاه ها و وزارتخانه ها آمادگی دارند در این زمینه کمک ها و اعتبارات لازم را تخصیص دهند.
معاون اول رییس جمهور با اشاره به دغدغه های مقام معظم رهبری در زمینه آمار تصادفات و مرگ و میر در جاده ها در ایام نوروز تصریح کرد: در موج بازگشت مردم از سفرهای نوروزی باید مدیریت لازم از سوی ستاد مرکزی هماهنگی خدمات سفر برای بازگشت امن و آرام مردم به شهرهای محل سکونتشان فراهم شود.
مخبر همچنین اظهار داشت: تصمیمات جدی در دولت سیزدهم برای افزایش امکانات اقامتی شروع شده است و امیدواریم در چهار سال آینده بتوانیم بخشی از مشکلات و مسایل را در این زمینه حل کنیم تا برای بخش های دیدنی کشور امکانات اقامتی برای مردم در نظر گرفته شود.
معاون اول رییس جمهور همچنین بر ضرورت انجام سفر ارزان برای مردم تأکید کرد و گفت: دولت با جدیت بدنبال برنامه ریزی برای انجام ""سفر ارزان"" است که در این زمینه طرح های پیشنهادی وزارت میراث برای حل این موضوع در دست بررسی است.
دکتر مخبر مراقبت از زیبایی مناطق و جلوگیری از ورود پسماند و زباله به محیط های طبیعی را یکی دیگر از وظایف اساسی دولت دانست و از وزارتخانه های کشور و همچنین میراث وصنایع دستی خواست تا اقدامات و تمهیدات لازم در این زمینه را انجام دهند.
مخبر در پایان تصریح کرد: بحث مسافرت و گردشگری مختص به زمان خاصی از سال نیست و باید دستگاه های ذیربط در طول سال آمادگی های لازم در این زمینه را داشته باشند و همچنین می توانیم با ساماندهی و تقسیم بندی تعطیلات در طول سال امکان استفاده و بهره گیری مردم از نقاط مختلف کشور در فصول مختلف را فراهم کنیم.
همچنین وزیر میراث فرهنگی گردشگری و صنایع دستی نیز در این مراسم با قدردانی از دستگاه های مربوطه که با همدلی و انسجام در هفته های گذشته کارنامه قابل قبولی در خدمت رسانی به مردم در ایام نوروز را به جای گذاشته اند گفت: دولت مردمی نشان داد که می تواند در مباحث مهم به صورت قرارگاهی اقدامات مهم را با کمک مردم انجام دهد.
وی ادامه داد: همه استانداران در ایام نوروز وظایف خود را به خوبی انجام دادند و همکاری های لازم بین تمامی دستگاه ها برای خدمت رسانی به مردم با وجود افزایش سفرها و حجم بالای گردشگران انجام شد.
وی همچنین از مخبر برای پشتیبانی های لازم و همچنین ابلاغ مصوبات در خصوص سفرهای نوروزی مردم قدردانی کرد.
پنج استاندار نیز در این مراسم به صورت ویدئوکنفرانسی گزارشی از مجموعه ترددها و اقامت ها، آمار فوتی ها و مصدومان به ویژه کاهش تلفات جاده ای در نوروز امسال در مقایسه با سالهای گذشته، بازدیدها از موزه ها و جاذبه های گردشگری، اصلاح نقاط حادثه خیز برای کاهش آمار تلفات و تصادفات جاده ای، جهش در گردشگری دریایی، افزایش آمار حضور گردشگران در جزایر جنوبی کشور، چگونگی آماده سازی و تجهیز مراکز اقامتی و مدارس، تهیه ارزاق عمومی و آرد و نان برای استان های با مقصد گردشگری بالا، نظارت بر مجتمع های بین راهی و همچنین میزبانی از گردشگران داخلی و خارجی در بوم گردی ها و روستاهای کشور ارائه کردند.
پیش از این مراسم نیز معاون اول رییس جمهوری از نمایشگاهی که در خصوص مجموعه اقدامات و تلاش های انجام شده سازمان های مختلف برای انجام سفرهای امن نوروزی برای مردم برپا شده،بازدید کرد.
در این مراسم که نمایندگان ۲۳ دستگاه شامل راهور ناجا، سازمان اورژانس کشور، جمعیت هلال احمر و وزارت خانه های آموزش و پرورش و راه و شهرسازی و ... حضور داشتند، دستگاه های مسئول در ستاد مرکزی هماهنگی خدمات سفر گزارشی از اقدامات انجام شده و تمهیدات پیش بینی شده در خصوص سفرهای نوروزی ۱۴۰۱ در زمینه های ایمن سازی و اصلاح نقاط حادثه خیز جاده ها، جلوگیری از افزایش قیمت بلیت ناوگان های جاده ای ریلی و هوایی، اقدامات در خصوص کاهش تلفات و تصادفات جاده ای، مأموریت های اورژانس و وزارت بهداشت برای درمان مجروحان تصادفات در محل حادثه و همچنین رساندن سریع و به موقع مصدومان به مراکز درمانی و بیمارستان ها، ظرفیت سازی و ایجاد امکانات اسکان نوروزی در مدارس و اماکن اقامتی، ایجاد ایستگاه های سلامت، خدمت رسانی، افزایش امدادگران داوطلب و جوان جمعیت هلال احمر و همچنین فعال سازی ۳۵ پست امداد و نجات ویژه خواهران ارائه کردند.
                            ",https://www.asriran.com/003Ucv
832716,۱۴۰۱/۰۱/۰۹,بین الملل,فایننشال تایمز: روسیه در مذاکرات آتش‌بس دو امتیاز مهم به اوکراین می‌دهد,"منابع مطلع به فایننشال تایمز گفتند، درخواست‌ها از اوکراین برای ""نازی‌زدایی"" که عمدتا به چشم ""تغییر رژیم"" نگریسته می‌شود، از سوی روسیه کنار گذاشته شده و این بخشی از مذاکرات آتش‌بس است.","روزنامه فایننشال تایمز در گزارشی اعلام کرد، روسیه دیگر حرفی از ""نازی‌زدایی"" اوکراین نمی‌زند و آماده است تا این کشور عضو اتحادیه اروپا شود.
به گزارش ایسنا، براساس گزارش این روزنامه، روسیه آماده است تا دو امتیاز مهم بدهد و این نشانه بیشتری از این است که روسیه در حال کاستن از اهداف خود در این درگیری است.
منابع مطلع به فایننشال تایمز گفتند، درخواست‌ها از اوکراین برای ""نازی‌زدایی"" که عمدتا به چشم ""تغییر رژیم"" نگریسته می‌شود، از سوی روسیه کنار گذاشته شده و این بخشی از مذاکرات آتش‌بس است.
همچنین چهار منبع مطلع دیگر از مذاکرات صلح جاری به این روزنامه گفتند که کرملین آمادگی دارد تا بگذارد کی‌یف عضو اتحادیه اروپا شود و این در صورتی است که اوکراین از تلاش برای عضویت در ناتو دست بکشد.
یکی از این منابع مدعی شد که روسیه هر روز در حال تغییر فشار نظامی خود و درخواست‌های خود است.
این گزارش‌ها در شرایطی منتشر می‌شود که دور جدید گفت‌وگوهای صلح روسیه و اوکراین در استانبول و به میزبانی رجب طیب اردوغان، رئیس جمهوری ترکیه آغاز شده است. چند دور مذاکرات هم در مرز بلاروس انجام شد که حاصلی نداشت و فعلا هیچ توافقی بر سر آتش‌بس صورت نگرفته است.
همچنین گزارش‌ها حاکی از آن است که رومن آبراموویچ، مالک باشگاه چلسی در مذاکرات صلح امروز در استانبول حضور دارد. به گفته منابع، این میلیاردر روس که بعد از حمله روسیه به اوکراین نامش در لیست تحریم‌های غرب جای گرفت، امروز در جمع هیات‌های مذاکره‌کننده دیده شد.
کرملین پیشتر گفته بود که آبراموویچ نقش اولیه‌ای در مذاکرات صلح ایفا کرد اما این فرایند اکنون در دستان تیم‌های مذاکره‌کننده دو طرف قرار گرفته است. این اخبار پس از آن منتشر می‌شود که روزنامه وال استریت ژورنال به نقل از منابعی مدعی شد که آبراموویج و مذاکره‌کنندگان اوکراینی اوایل همین ماه بعد از مذاکرات صلح ""دچار علائم مسمومیت"" شدند.                           ",https://www.asriran.com/003Ucu
832714,۱۴۰۱/۰۱/۰۹,اجتماعی ,آذربایجان غربی/ کشف 32 بچه سنجاب نایاب از قاچاقچیان,سنجاب ایرانی گونه ای از جوندگان با ارزش حفاظتی بالا بوده و زیستگاه اصلی آن جنگل های زاگرس است و نقش مهمی در رویش و حفظ جنگل های بلوط به دلیل مخفی شدن بذر بلوط به عنوان غذای زمستانه دارد.,سرپرست اداره کل حفاظت محیط زیست‌ آذربایجان غربی گفت: یگان حفاظت محیط زیست شهرستان سردشت با همکاری پلیس آگاهی این شهرستان ۳۲بچه سنجاب را از قاچاقچیان کشف کردند.به گزارش فارس، اعضای این باند با زنده گیری گونه مهم و با ارزش سنجاب ایرانی در جنگل های سردشت، قصد فروش و انتقال آن را به سایرنقاط کشور داشتند که با دستگیری سردسته باند از انتقال سنجاب ها ناکام ماندند.سنجاب ایرانی گونه ای از جوندگان با ارزش حفاظتی بالا بوده و زیستگاه اصلی آن جنگل های زاگرس است و نقش مهمی در رویش و حفظ جنگل های بلوط به دلیل مخفی شدن بذر بلوط به عنوان غذای زمستانه دارد و لذا زنده گیری و انتقال آن به شهرهای بزرگ جهت کسب سود، علاوه بر به خطر انداختن این گونه با ارزش، به طور غیر مستقیم به رویش و بازآفرینی جنگل های بلوط صدمه جبران ناپذیر وارد می شود.                           ,https://www.asriran.com/003Ucs
832713,۱۴۰۱/۰۱/۰۹,سلامت,5 علامتی که نشان می‌دهند باید نمک کم‌تری بخورید,خوردن بیش از حد نمک می‌تواند فشار خون و فشار رگ‌های خونی را افزایش دهد. این امر می‌تواند باعث ورم مغزی شود و زمانی رخ می‌دهد که اعصاب تحت فشار قرار می‌گیرند و منجر به سردرد می‌شود.,"خوردن نمک بیش از حد باعث کم آبی بدن می‌شود و این کم‌آبی، مغز را تحت تاثیر قرار داده و باعث کندی واکنش و کم شدن تمرکز فرد خواهد شد.
از جمله علائمی که نشان می‌دهند بیش از اندازه نمک مصرف کرده‌اید می‌توان به موارد ذیل اشاره کرد:
۱- خشکی دهان
وقتی بیش از حد نمک می‌خورید مستقیم‌ترین احساس خشکی دهان است، زیرا تعادل الکترولیت نمک و آب در بدن به هم می‌خورد. به منظور تنظیم این تعادل به حالت عادی، مغز پیام‌های مرتبط با تشنگی را ارسال می‌کند بنابراین میل شدیدی به نوشیدن آب دارید.
۲- کند شدن واکنش
خوردن نمک زیاد می‌تواند منجر به کم آبی سلولی شود. هنگامی که یک فرد کم آب می‌شود مغز تحت تاثیر قرار می‌گیرد. بنابراین، واکنش شما و تمرکزتان کاهش می‌یابد.
۳- انگشتان ضخیم‌تر
اگر با افزایش وزن مواجه نبوده اید، اما انگشتان‌تان ضخیم‌تر می‌شوند این احتمال وجود دارد که نمک بیش از حد مصرف می‌کنید. این می‌تواند باعث احتباس آب و ورم بدن شود.
۴- سردردنمک
خوردن بیش از حد نمک می‌تواند فشار خون و فشار رگ‌های خونی را افزایش دهد. این امر می‌تواند باعث ورم مغزی شود و زمانی رخ می‌دهد که اعصاب تحت فشار قرار می‌گیرند و منجر به سردرد می‌شود.
۵- تکرر ادرار
اگر نمک بیش از حد می‌خورید کلیه‌های شما برای خلاص شدن از شر سدیم اضافی باید سخت‌تر و بیش‌تر کار کنند. این موضوع باعث می‌شود که شما بیش‌تر به دستشویی بروید.                           ",https://www.asriran.com/003Ucr
832712,۱۴۰۱/۰۱/۰۹,بین الملل,چهار کشور اروپایی دیپلمات‌های روس را اخراج کردند,وزارت خارجه هلند ۱۷ دیپلمات، بلژیک ۲۱ دیپلمات، جمهوری چک یک و ایرلند نیز ۴ تن از دیپلمات‌های روسیه را غیرمطلوب خواند و سپس به آن‌ها فرصت دادند تا چند روز آینده این کشور‌ها را ترک کنند.,"چهار کشور اروپایی دیگر نیز در حرکتی هماهنگ، اقدام به اخراج دیپلمات‌های روسیه کردند.
به گزارش باشگاه خبرنگاران، در پی افزایش فشار به روسیه از سوی کشور‌های اروپایی، چهار کشور دیگر با غیرمطلوب خواندن دیپلمات‌های روسیه، مجموعا ۴۳ تن از آن‌ها را اخراج کردند.
بر اساس گزارش روسیا الیوم، وزارت خارجه هلند ۱۷ دیپلمات، بلژیک ۲۱ دیپلمات، جمهوری چک یک و ایرلند نیز ۴ تن از دیپلمات‌های روسیه را غیرمطلوب خواند و سپس به آن‌ها فرصت دادند تا چند روز آینده این کشور‌ها را ترک کنند.
این درحالی است که پیشتر کشور‌های بلغارستان، لتونی، لیتوانی و استونی دیپلمات‌های روس را عنصر نامطلوب اعلام کرده و از آن‌ها خواسته بود تا این کشور‌ها را ترک کنند.
وزارت خارجه روسیه نیز با اشاره این اقدمات تاکید کرد که به همه این موارد غیرموجه که موجب اخراج دیپلمات‌های روسی شده است، پاسخ مناسب خواهد داد.
در همین راستا نیز پارلمان اروپا ورود دیپلمات‌ها و کارکنان روسیه به ساختمان‌های خود را ممنوع اعلام کرد.پیش از این نیز روسیه پس از ۲۶ سال از شورای اروپا اخراج شد. این تصمیم که یکروز بعد از درخواست روسیه برای خروج از این سازمان گرفته شده است.                           ",https://www.asriran.com/003Ucq
832719,۱۴۰۱/۰۱/۰۹,ورزشی,چرا زنان پشت در ورزشگاه مشهد ماندند؟,قرار بود تا شنبه بدون حضور تماشاچی بازی برگزار شود؛ یعنی تمام این مقدمات از ساعت 8 شب شنبه رقم خورد و ستاد کرونا به ما اجازه داد با حضور تماشاگر باشد.,"مدیرکل اداره ورزش و جوانان خراسان رضوی توضیحاتی را در خصوص عدم حضور زنان در بازی ایران و لبنان ارائه کرد.
به گزارش جی پلاس، علی اکبر هاشمی جواهری پس از پایان بازی ایران مقابل لبنان در خصوص عدم حضور بانوان در ورزشگاه امام رضا(ع) برای تماشای این بازی اظهار داشت: خیلی خوشحالم از اینکه بالاخره یک اتفاق بسیار خوب در استان ما رخ داد و خدا را‌‌‌‌‌‌‌‌ شکر به مذاق فوتبال‌دوستان هم خوش آمد چون با برد همراه بود و صعود مقتدرانه تیم ملی جمهوری اسلامی ایران در مشهد رقم خورد.
وی افزود: همانطور که مستحضرید در این گونه مسابقات برای تعداد حضور تماشاگر و بقیه مسائل از تهران هماهنگ می‌شود. علیرغم اینکه اخبار مختلفی در رابطه با حضور تماشاگران و یا بدون حضور تماشاگران یا تعداد حاضران در ورزشگاه و مسائل مختلف منتشر شد، ما مجری تصمیماتی بودیم که از تهران گرفته شد.
ما و شورای تامین استان همه گوش به فرمان و مجری دستوراتی بودیم که از تهران آمد، در آخرین لحظه‌ها قرار شد به این شکل برگزار شود. بیرون از ورزشگاه مقداری تجمعات بود که اگر می بود شاید به این خوبی برگزار نمی‌‌شد. در مجموع استان خراسان اگرچه نمره بالایی نمی‌گیرد اما نمره قبولی می‌گیرد. قرار بود تا شنبه بدون حضور تماشاچی بازی برگزار شود؛ یعنی تمام این مقدمات از ساعت 8 شب شنبه رقم خورد و ستاد کرونا به ما اجازه داد با حضور تماشاگر باشد.
هاشمی جواهری گفت: اول به ما گفتند حدود 5 هزار نفر، بعد 8 هزار نفر و بعد 50 درصد ظرفیت ورزشگاه اعلام شد. به جای اینکه به حواشی بپردازیم باید فکرمان را‌‌‌‌‌‌‌‌ به این معطوف کنیم که تیم ملی فوتبال جمهوری اسلامی ایران صعود مقتدرانه‌ای به جام جهانی داشت. شاید این مسأله کمتر رقم خورده، سال‌های پیش و دوره‌های قبل با اما و اگر روبرو بود.
وی تصریح کرد: با توجه به اینکه مشهد به عنوان پایگاه فرهنگی جهان اسلام و تشیع است، بنابراین بعضی از مسائل باید از قبل پیش‌بینی می‌شد. ان‌شاءالله در رویدادهای بعدی می‌دانم که وزارت ورزش برنامه‌هایی دارد در همین استادیوم شرایطی فراهم کند که بازی‌های بین‌المللی بهتر از امروز برگزار شود. آنجا احتمالا ما با آماده‌سازی زیرساخت‌ها حضور تمامی اقشار را‌‌‌‌‌‌‌‌ داریم. شاید زمان کم باعث شد این اتفاق بیفتد.
رئیس اداره ورزش و جوانان خراسان رضوی در مورد اینکه بلیت‌فروشی بانوان انجام شده و آیا مشکل از تهران بوده و یا خراسان رضوی، اظهار داشت: همان طور که گفتم کلا هدایت اتفاقات این بازی با تهران بود. صرفا بحث حضور بانوان را‌‌‌‌‌‌‌‌ نمی‌گویم، تمام اتفاقاتی که در این بازی رقم خورد را‌‌‌‌‌‌‌‌ می‌گویم.
ما استادیوم را‌‌‌‌‌‌‌‌ در اختیارشان گذاشتیم، تاج فیروز، مجموعه آستان قدس و نیروی انتظامی همکاری بسیار خوبی داشتند. خیلی خوشحالیم که هیچ اتفاق خاصی رقم نخورد. حدود 130 هزار نفر برای خرید بلیت پشت خط بودند.
اگر بلیت فروشی آزاد بود احتمالا 130 هزار نفر دوست داشتند در این مسابقه حاضر شوند. بنابراین با توجه به این تعداد متقاضی بعضی مسائل رخ می‌دهد، ولی در مجموع فکر می‌کنم مشهد نمره قبولی گرفت. ایده‌آل نبود، ان‌شاءالله تجربه‌ای برای دوره‌های بعد باشد.
نایب رئیس شورای شهر مشهد: از فروش بلیت به بانوان برای بازی تیم ملی خبر ندارم!
مهدی ناصحی پس از پایان بازی ایران و لبنان در خصوص اینکه گفته می‌شود تعداد 4 هزار بلیت به بانوان برای ورود به ورزشگاه امام رضا فروخته شده، اظهار داشت: از اینکه بلیت فروخته‌اند من اطلاعی ندارم.
نایب رئیس شورای شهر مشهد تصریح کرد: تصمیمات را ما در شورای اسلامی شهر نمی‌گیریم. پیگیری می‌کنیم ببینیم چه اتفاقاتی افتاده است ولی ازفروش بلیت به بانوان خبر ندارم.                           ",https://www.asriran.com/003Ucx
832711,۱۴۰۱/۰۱/۰۹,اجتماعی ,کدام گروه از دانش‌آموزان 14 فروردین به مدرسه نمی‌روند؟,ممکن است دانش‌آموزی مبتلا به کرونا باشد یا علائم کرونا را داشته باشد و همچنین دانش‌آموزانی که بیماری زمینه‌ای دارند با تأیید پزشک، مستثنی هستند.,"معاون آموزش متوسطه وزارت آموزش و پرورش به تمهیدات این وزارتخانه برای بازگشایی مدارس و آموزش حضوری از 14 فروردین پرداخت و گفت: استفاده از ماسک در مدرسه الزامی است.
به گزارش فارس، محمدمهدی کاظمی معاون آموزش متوسطه وزارت آموزش و پرورش در گفت‌وگوی ویژه خبری شبکه خبر درباره تمهیدات بازگشایی مدارس، اظهار کرد: بعد از دو سال دوران کرونا و تعطیلی آموزش حضوری که لطمات زیادی به موضوع یادگیری و تربیت دانش‌آموزان وارد شد، قرار است آموزش حضوری داشته باشیم.
وی با بیان اینکه ما تنها در آموزش و پرورش مسؤول دانش دانش‌آموزان نیستیم بلکه به دنبال تربیت چند ساحتی هستیم، افزود: پژوهش‌های مختلفی در سراسر دنیا و کشورمان انجام شد و همه اینها ثابت کرد که هیچ چیزی جایگزین آموزش حضوری نمی‌شود و ادامه فرایند آموزش مجازی، لطمات جبران‌ناپذیری به بحث تربیت، آموزش و یادگیری دانش‌آموزان وارد خواهد کرد.
کاظمی تصریح کرد: با بررسی‌هایی که انجام شد در جمیع جهات تصمیم بر این شد که موضوع آموزش حضوری اجرا شود؛ البته در ابتدای سال تحصیلی 1401ـ1400 در یک مقطعی، آموزش را به صورت حضوری آغاز کردیم اما به دلیل شیوع کرونا، برنامه‌ها تغییر کرد.
وی با بیان اینکه مدارس از 14 فروردین 1401 به صورت حضوری، آموزش خود را ارائه می‌دهند، گفت: در همین راستا جلساتی را در وزارت آموزش و پرورش با حضور وزیر، شورای معاونان و مدیران‌کل آموزش و پرورش استان‌ها به صورت ویدئو کنفرانس برگزار کردیم و زمینه‌های لازم را برای بازگشایی مدارس پیش‌بینی کردیم.
* پیش از عید، آموزش حدود 45 درصد مدارس‌ به صورت حضوری بود
معاون آموزش متوسطه وزارت آموزش و پرورش با بیان اینکه برنامه‌‌ریزی‌های لازم برای بازگشایی مدارس از قبل صورت گرفته بود، اظهار کرد: در اواخر اسفند ماه، آموزش حدود 45 درصد مدارس‌ به صورت حضوری بود؛ همچنین در هنرستان‌ها تأکید بر این بود که دروس عملی و شایستگی‌های فنی به صورت حضوری باشد و در سایر دروس، آموزش‌ها به صورت تلفیقی یا غیرحضوری برگزار شد.
وی با اشاره به اینکه در حال حاضر دانش‌آموزان برای بازگشایی مدارس اشتیاق دارند و اولیای دانش‌آموزان درخواست دارند که مدارس به صورت حضوری برگزار شود، اضافه کرد: رشد ما در جامعه شکل می‌گیرد و به ویژه دانش‌آموزان ابتدایی در جمع دوستان‌شان هم بازی می‌کنند و هم در کنار بازی، کسب تجربه کرده و مهارت‌های اجتماعی را کسب می‌کنند.
* آموزش در تمام مدارس از 14 فروردین به صورت حضوری است
کاظمی اضافه کرد: متأسفانه در دوره متوسطه اول و دوم با آسیب جدی در مورد مهارت‌آموزی که خیلی تأکید جدی است، مواجه بودیم و همه اینها دست به هم داد که ان‌شاءالله در 14 فروردین آموزش در تمام مدارس به صورت حضوری باشد.
وی با اشاره به دستورالعمل اجرای آموزش حضوری از 14 فروردین 1401 اشاره کرد و گفت: برنامه هفتگی معلمان کاملا مشخص است و معلمان بر اساس همان برنامه در مدرسه حضور می‌یابند؛ البته جا دارد از تمام معلمان و کادر مدارس که در دو سال گذشته تلاش کردند تا شرایط مطلوبی را برای آموزش مجازی دانش‌آموزان فراهم کنند، تشکر کنم.
* تهویه در کلاس‌های درس همه مدارس پیش‌‌بینی شده است
معاون آموزش متوسطه وزارت آموزش و پرورش با اشاره به دغدغه خانواده‌ها درباره سلامت دانش‌آموزان، بیان کرد: در آخرین جلسه‌ای که در ستاد کرونا برگزار شد، نکته‌ای درباره فاصله اجتماعی مطرح نشد و آنچه مدنظر است، استفاده از ماسک برای دانش‌آموزان، رعایت موارد بهداشتی و تهویه کلاس درس است که این موضوع در همه مدارس پیش‌بینی شده است.
وی با بیان اینکه موضوع تهویه در همه کلاس‌های درس وجود دارد، اضافه کرد: دانش‌آموزان نیز با ماسک از منزل به مدرسه می‌آیند و در مدرسه نیز پیش‌بینی‌های لازم شده است و استفاده از ماسک در مدرسه الزامی است.
* کدام گروه از دانش‌آموزان می‌توانند 14 فروردین به مدرسه نروند؟
کاظمی درباره دانش‌آموزانی که به هر دلیل نمی‌توانند در مدرسه حضور یابند، گفت: تا زمانی که ستاد کرونا تصمیمی بر تغییر حالت برگزاری مدرسه نگرفته است، آموزش به صورت حضوری برگزار می‌شود.
وی تصریح کرد: ممکن است دانش‌آموزی مبتلا به کرونا باشد یا علائم کرونا را داشته باشد و همچنین دانش‌آموزانی که بیماری زمینه‌ای دارند با تأیید پزشک، مستثنی هستند و می‌توانند از بستر شبکه آموزشی «شاد»، آموزش خود را دنبال کنند وگرنه همه دانش‌آموزان باید در مدرسه حضور یابند.
*محدودیتی برای حضور در مدرسه از حیث واکسیناسیون نیست
معاون آموزش متوسطه وزارت آموزش و پرورش درباره واکسیناسیون فرهنگیان و دانش‌آموزان، گفت: محدودیتی برای حضور در مدرسه از حیث واکسیناسیون در «دستورالعمل آموزش حضوری از 14 فروردین»، وجود ندارد.
وی ادامه داد: بیش از 95 درصد معلمان، دُز اول واکسن را دریافت کردند و حدود 90 درصد معلمان، دُز دوم را دریافت کردند و طبیعتا در این راستا مشکلی ندارند و تأکید بر استفاده از ماسک توسط فرهنگیان و دانش‌آموزان در کلاس درس شده است.
* تهیه لباس فرم متحدالشکل برای دانش‌آموزان ضرورتی ندارد
کاظمی درباره لباس فرم دانش‌آموزان، اظهار کرد: مصوبه و دستورالعمل ابلاغی مربوط به همه مدارس دولتی و غیردولتی است و تابع آن هستند و باید رعایت کنند. درباره لباس متحد‌الشکل دانش‌آموزان نیز باید بگویم در ابتدای سال تحصیلی که آموزش حضوری بود ممکن است، تعدادی از دانش‌آموزان لباس‌ فرم مدرسه را تهیه کرده باشند ولی در این بخشنامه تأکید شده است که ضرورتی بر لباس یک شکل نیست. البته لباس رسمی مدرسه باید باشد.
وی درباره سرویس مدارس با توجه به آموزش حضوری دانش‌آموزان از 14 فروردین، ادامه داد: انجمن اولیا و مربیان مسؤول برنامه‌ریزی و سرویس ایاب و ذهاب دانش‌آموزان است که در این بخشنامه هم پیش‌بینی شده است که انجمن اولیا و مربیان مدرسه، برنامه‌ریزی لازم را برای پیش‌بینی سرویس‌ها انجام دهند.
* در دو ماه گذشته، 93 درصد مدارس به شکل حضوری یا تلفیفی فعالیت می‌کردند
معاون آموزش متوسطه وزارت آموزش و پرورش تصریح کرد: با توجه به اینکه در بهمن‌ها و اسفند ماه به غیر از 7 درصد مدارس که غیرحضوری کامل بودند، مابقی مدارس به صورت حضوری کامل و تلفیقی آموزش داشتند و پیش‌بینی سرویس مدرسه همان زمان انجام شده بود.
وی ادامه داد: مسؤول سرویس مدارس، انجمن اولیای و مربیان است ولی افزایش قیمتی نخواهیم داشت؛ همچنین در بخشنامه قبلی برای رانندگان سرویس مدارس، واکسیناسیون دُز دوم و سوم و استفاده از ماسک اشاره شده است.
* شهریه مدارس غیردولتی افزایش نمی‌یابد
کاظمی با تأکید بر اینکه شهریه اضافه‌ای را در خصوص مدارس غیردولتی نخواهیم داشت، گفت: اگر احیانا مدرسه‌ای نسبت به این موضوع تخلفی داشته باشد یا مبلغی را درخواست کند، از سوی سازمان مدارس و مراکز غیردولتی برخورد می‌شود.                           ",https://www.asriran.com/003Ucp
832718,۱۴۰۱/۰۱/۰۹,بین الملل,تقاضای بالای خودروهای خودران تسلا در سال 2022,ایلان ماسک می گوید: بسیاری از تولیدکنندگان دوست دارند که شرایط فعلی ما یعنی افزایش میزان تقاضا نسبت به دیگر خودروسازها را تجربه کنند.,"افزایش قیمت خودروهای تسلاموتور تاثیری در روند میزان تقاضای مشتریان این شرکت نداشته و تمام خودروهای تولیدی این شرکت در سال ۲۰۲۲ پیش فروش شده‌اند.
به گزارش ایسنا و به نقل از اینترستینگ اینجینیرینگ، میزان تقاضا برای برای خودروهای الکترونیکی شرکت تسلا رو به افزایش است. این شرکت به تازگی قیمت وسایل نقلیه تولیدی خود را افزایش داده اما این موضوع هیچ تاثیری در روند صعودی تقاضا ندارد.
تسلاموتور، جدول زمانی تحویل خودروها را به روزرسانی کرد؛ به نظر می‌رسد با وجود افزایش قیمت باز هم بسیاری از مدل‌های این شرکت در سال جاری به طور کامل پیش فروش شده‌اند. دلیل افزایش تقاضا را می‌توان دو عامل اجتناب از خرید خودروهای با موتور احتراق داخلی به دلیل مبارزه با تغییرات آب و هوایی و همچنین افزایش قیمت بنزین به دلیل حمله روسیه به اوکراین دانست.
این شرکت به تازگی قیمت مدل Y را از ۴۷ هزار دلار به ۶۳ هزار دلار افزایش داد؛ این افزایش قیمت تاثیری در تصمیم مشتریان ندارد. بر اساس اطلاعات منتشر شده، سفارش‌های جدید برای این خودرو در بازه زمانی ژانویه تا آوریل ۲۰۲۳ تحویل داده می‌شود.
برآورد می‌شود، مدل S در بازه زمانی نوامبر ۲۰۲۲ تا ژانویه ۲۰۲۳ به مشتریان واگذار شود. مدل x نیز در ماه آوریل تا ژوئیه ۲۰۲۳ تحویل داده شود. تسلا برای پاسخگویی به حجم بالای تقاضا، میزان محصولات تولیدی خود را افزایش دهد. برای دستیابی به این هدف، میزان تولید کارخانه‌های کالیفرنیا و شانگهای به بالاترین میزان خود می‌رسد. همچنین کارخانه‌های این شرکت در شهرهای برلین و تگزاس نیز برای تولید خودرو به کار گرفته می‌شوند تا پاسخگوی نیاز مشتریان باشند.
تسلا، یک کارخانه بزرگ در شانگهای به راه انداخته است؛ انتظار می‌رود، این شرکت با افزایش محصولات خود بتواند حدود ۱.۵ میلیون خودرو بفروشد. اگرچه افتتاح این کارخانه می‌توانست حضور تسلا در بازار خودرو اروپا را تضمین کند اما شیوع دوباره کووید-۱۹ در شانگهای چین سبب قرنطینه مجدد و تعطیلی این کارخانه به مدت چهار روز یعنی تا اول ماه آوریل شد. تعطیلی کارخانه می‌تواند دستیابی به تعداد سفارشات مدنظر را سخت‌تر کند.
«ایلان ماسک»، مدیر عامل شرکت تسلا درباره چالش‌های تولید باتری خودرو می‌گوید: بسیاری از تولیدکنندگان دوست دارند که شرایط فعلی ما یعنی افزایش میزان تقاضا نسبت به دیگر خودروسازها را تجربه کنند. مهم نیست که چه اتفاقاتی در آینده خواهد افتاد، تسلا در نظر دارد که جایگاه خود را به عنوان پرفروش‌ترین سازنده خودروهای الکتریکی در جهان حفظ کند. با کامل کردن خط تولید ""سایبرتراک"" می‌توانیم به هدف خود دست یابیم.                           ",https://www.asriran.com/003Ucw
832710,۱۴۰۱/۰۱/۰۹,ورزشی,نایب رئیس شورای شهر مشهد: از فروش بلیت به بانوان برای بازی تیم ملی خبر ندارم,تصمیمات را ما در شورای اسلامی شهر نمی‌گیریم. پیگیری می‌کنیم ببینیم چه اتفاقاتی افتاده است ولی ازفروش بلیت به بانوان خبر ندارم.,"نایب رئیس شورای شهر مشهد نسبت به بلیت فروشی بازی ایران و لبنان واکنش نشان داد.
به گزارش خبرگزاری فارس، مهدی ناصحی پس از پایان بازی ایران و لبنان در خصوص اینکه گفته می‌شود تعداد 4 هزار بلیت به بانوان برای ورود به ورزشگاه امام رضا فروخته شده، اظهار داشت: از اینکه بلیت فروخته‌اند من اطلاعی ندارم.
نایب رئیس شورای شهر مشهد تصریح کرد: تصمیمات را ما در شورای اسلامی شهر نمی‌گیریم. پیگیری می‌کنیم ببینیم چه اتفاقاتی افتاده است ولی ازفروش بلیت به بانوان خبر ندارم.
                            ",https://www.asriran.com/003Uco
832715,۱۴۰۱/۰۱/۰۹,فرهنگی/هنری,آرامگاه میرزا کوچک خان جنگلی کجاست؟/ عکس کسی که سر سردار جنگل را برید,در شهریور ۱۳۲۰ و هنگام استعفای رضاشاه و پس از گذشت بیست سال از مرگ میرزا آزادیخواهان گیلان جسد میرزا را به رشت حمل و در جوار سر دفن کردند.,"آرامگاه میرزا کوچک خان جنگلی در رشت قرار دارد که گردشگران را برای بازدید از این آرامگاه که مربوط به دوره پهلوی است به خود جذب می‌کند.به گزارش همشهری آنلاین، رشت گل سرسبد شهرهای گیلان برای جذب گردشگران است. در سال تعداد زیادی از مسافران رشت را مقصد گردشگری خود انتخاب می‌کنند، اما بیشتر آنها گشت و گذار در میدان شهرداری و بازار بزرگ این شهر را در برنامه سفر خود قرار می‌دهند.
جالب است که بدانید در جنوب رشت، خیابان شیون فومنی، قبرستان سلیمان داراب قرار دارد که برای دسترسی به این مسیر باید تا یخسازی رشت و سپس به میدان رازی بروید. در میدان، به سمت خیابان شیون فومنی مسیر را ادامه دهید تا به شانزده متری سمیه برسید. قبرستان سلیمان داراب در این خیابان واقع شده است.

حالا چرا باید چنین مسیری را طی کنید؟ در پاسخ باید بگوییم که بنای یادبود میرزا کوچک خان جنگلی مشهور به سردار جنگل، از چهره‌های برجسته تاریخ ایران که در سال ۱۳۰۰ درگذشت در این گورستان قرار دارد که این جزو مکان های دیدنی رشت به شمار می‌آید.
همچنین در اطراف مقبره میرزا کوچک خان جنگلی، اجساد مجاهدان جنگلی دفن و اسامی آن‌ها روی سنگ قبر آنان حک شده‌اند. اگر به شعر و شعرا هم علاقه‌مند هستید و شیون فومنی را می‌شناسید باید بگوییم که در کنار قبر میرزا نیز آرامگاه شاعر بلند آوازه و مردمی گیلان، شیون فومنی قرار دارد.
 

معماری آرامگاه میرزا کوچک خان جنگلی ساده و به‌شکل یک هشت ضلعی منظم از اشکال هندسی است. همچنین مساحت آرامگاه ۴۰ متر مربع و ارتفاع آن ۹ متر با الهام از معماری استان گیلان و معماری اسلامی است. دور تا دور این آرامگاه ۸ ستون با سرستون‌های چوبی و سنتی وجود دارد.

ماجرای بریدن سر میرزا / چه کسی سر سردار جنگل را بریدطبق اسناد تاریخی در پایان آبان ۱۳۰۰ قوای قزاق توانستند طی حملات متعدد، نیروهای جنگل را در جنگل‌های آلیان وادار به عقب‌نشینی کنند. در پی این موضوع میرزا به سمت کوه‌های خلخال در استان اردبیل گریخت، اما گرفتار بوران و طوفان شد. در نهایت زیر فشار سرما و برف جان باخت.
 
به دستور محمد خان سالار شجاع برادر امیر تالش که با جنگلیان دشمنی داشت، سر میرزا از بدن او جدا شد. سر یخ زده میرزا را یکی از همراهان او به نام رضا اسکستانی از اهالی روستای اسکستان خلخال، از بدنش جدا کرد. محمدخان سپس سر را نزد برادرش امیر مقتدر در ماسال و از آن‌جا به رشت برد و به فرمانده پادگان تحویل داد. سر بریده میرزا مدت‌ها در کنار سربازخانه به نمایش گذاشته شد. سپس خالو قربان از یاران سابق میرزا سر بریده را به رسم ارمغان به تهران نزد رضا خان برد و به دستور سردار سپه، سر میرزا را در قبرستان چهار راه حسن آباد که اکنون محل آتش‌نشانی است دفن کردند.
 

سر یخ زده میرزا را رضا اسکستانی، اهل روستای اسکستان خلخال، از بدنش جدا کرد./عکس: آخرین خبر
سپس یکی از دوستان میرزا به نام کاس آقا مخفیانه سر میرزا را از گور بیرون و به رشت آورد و در سلیمان داراب رشت به خاک سپرد. در شهریور ۱۳۲۰ و هنگام استعفای رضاشاه و پس از گذشت بیست سال از مرگ میرزا آزادیخواهان گیلان جسد میرزا را به رشت حمل و در جوار سر دفن کردند. از آن تاریخ هر سال در روز ۱۱ آذر مراسمی ساده در محل دفن او در سلیمان داراب رشت برگزار می‌شود.
                           ",https://www.asriran.com/003Uct
832709,۱۴۰۱/۰۱/۰۹,ورزشی,تعویق مجدد اعلام رای دادگاه CAS درباره پرونده جودوی ایران,پس از پایان دو ماه، دادگاه حکمیت برای دومین بار اسفندماه سال گذشته مجددا زمان اعلام نتیجه رای دادگاه را یک ماه دیگر تمدید کرد و در نهایت امروز نهم فروردین ماه ۱۴۰۱ برای سومین بار نتیجه رای دادگاه حکمیت ورزش یک ماه دیگر تمدید شد.,"اعلام رای دادگاه بین‌المللی حکمیت ورزش درباره شکایت فدراسیون جودوی ایران برای سومین بار به تعویق افتاد.
به گزارش ایسنا، دادگاه حکمیت ورزش امروز سه شنبه نهم فروردین ماه ۱۴۰۱ با ارسال ایمیلی به فدراسیون جودو، زمان اعلام رای نهایی دادگاه حکمیت را یک ماه دیگر تمدید کرده است.
سرانجام امروز نهم فروردین ماه سال ۱۴۰۱ ایمیل جدیدی از سوی دادگاه حکمیت ورزش به فدراسیون جودو کشورمان ارسال شده و در آن ایمیل آمده است: با توجه به حساسیت پرونده و نیاز به بررسی بیشتر برای داوران، زمان اعلام رای نهایی یک ماه دیگر تمدید شد.
پس از پایان دو ماه، دادگاه حکمیت برای دومین بار اسفندماه سال گذشته مجددا زمان اعلام نتیجه رای دادگاه را یک ماه دیگر تمدید کرد و در نهایت امروز نهم فروردین ماه ۱۴۰۱ برای سومین بار نتیجه رای دادگاه حکمیت ورزش یک ماه دیگر تمدید شد.                           ",https://www.asriran.com/003Ucn
832708,۱۴۰۱/۰۱/۰۹,اجتماعی ,ترافیک سنگین در مسیر شمال به تهران,تردد خودروها در مسیر شمال به جنوب محور هراز به‌صورت مقطعی سنگین است.,"رئیس پلیس راه مازندران گفت: آمد و شد خودروها در مسیر شمال به جنوب محور کندوان به‌صورت سنگین است.
به گزارش فارس از مازندران، محسن هاشمی رئیس مرکز مدیریت راه‌های اداره کل راهداری و حمل و نقل جاده‌ای مازندران درباره آخرین وضعیت ترافیک در محورهای شمال اظهار کرد: در حال حاضر آمد و شد خودروها در مسیر شمال به جنوب محور کندوان به‌صورت سنگین است.
وی گفت: همچنین تردد خودروها در مسیر شمال به جنوب محور هراز به‌صورت مقطعی سنگین است.
رئیس مرکز مدیریت راه‌های اداره کل راهداری و حمل و نقل جاده‌ای مازندران اضافه کرد: تردد خودروها در محورهای سوادکوه و کیاسر به‌صورت روان است.
این مسوول در ارتباط با اعمال محدودیت‌های یک‌طرفه محورهای هراز و کندوان تصریح کرد: اعمال این محدودیت براساس تصمیم و اعلام پلیس راه خواهد بود‌.
هاشمی با اشاره به تداوم ترافیک در محورهای شمال گفت: رانندگان برای اطلاع از آخرین وضعیت جوی و ترافیکی محورهای مازندران با سامانه ۱۴۱ تماس بگیرند.                           ",https://www.asriran.com/003Ucm
832706,۱۴۰۱/۰۱/۰۹,ورزشی,خلاصه بازی ایران ۲-۰ لبنان (فیلم),بازی دو تیم ملی ایران و لبنان در مرحله نهایی مقدماتی جام جهانی ۲۰۲۲ با نتیجه ۲ بر صفر به نفع یوزها به پایان رسید.,کد ویدیو  دانلود    فیلم اصلی                                     ,https://www.asriran.com/003Uck
832707,۱۴۰۱/۰۱/۰۹,ورزشی,جهانبخش بهترین بازیکن شد,علیرضا جهانبخش، کاپیتان تیم ملی فوتبال ایران پس از گلزنی برابر لبنان، به عنوان بهترین بازیکن این دیدار انتخاب شد تا با خاطره‌ای خوش راهی تمرینات فاینورد شود.,"کاپیتان تیم ملی ایران به عنوان بهترین بازیکنان دیدار ایران و لبنان انتخاب شد.
به گزارش ایسنا، کاروان تیم ملی فوتبال ایران پس از برگزاری آخرین دیدار خود در مقدماتی جام جهانی 2022 برابر لبنان که با برتری 2 بر صفر شاگردان اسکوچیچ خاتمه یافت، به سمت بارگاه امام رضا(ع) روانه شدند تا پس از زیارت امام هشتم، به فرودگاه بروند و راهی تهران شوند تا بازیکنان به تمرینات تیم‌های باشگاهی خود بازگردند.
همچنین علیرضا جهانبخش، کاپیتان تیم ملی فوتبال ایران پس از گلزنی برابر لبنان، به عنوان بهترین بازیکن این دیدار انتخاب شد تا با خاطره‌ای خوش راهی تمرینات فاینورد شود.                           ",https://www.asriran.com/003Ucl
832705,۱۴۰۱/۰۱/۰۹,فرهنگی/هنری,صحبت‌های شنیدنی نوجوان چوپان عصر جدید (فیلم),صحبت‌های نوجوان چوپان روستایی عصر جدید را که حتی تلویزیون در خانه ندارد.,کد ویدیو  دانلود    فیلم اصلی                                     ,https://www.asriran.com/003Ucj
832660,۱۴۰۱/۰۱/۰۹,بین الملل,جنجال در ارتش روسیه/ شکست عملیات و اسارت یک گردان (فیلم),در پی شکست یک عملیات در لوهانسک، بیش از صد نظامی روسی اسیر شدند.,"در پی شکست یک عملیات در لوهانسک، بیش از صد نظامی روسی اسیر شدند چندین دستگاه تانک و نفربر ارتش روسیه هم در اختیار نیروهای اوکراینی قرار گرفت.
  

    کد ویدیو  دانلود    فیلم اصلی          
                           ",https://www.asriran.com/003Uc0
832704,۱۴۰۱/۰۱/۰۹,عمومی,نقاشی نیست (فیلم),تصویری زیبا از پلنگ که شبیه به نقاشی است.,کد ویدیو  دانلود    فیلم اصلی                                     ,https://www.asriran.com/003Uci
832703,۱۴۰۱/۰۱/۰۹,سیاسی,اسارت یکی از فرماندهان گردان نئونازی اوکراین (عکس),سرگئی دریگا، از فرماندهان گردان شبه نظامی آزوف اوکراین توسط روس ها اسیر شد.,"آزوف، یک جریان شبه نظامی در اوکراین با تمایلات آشکار نئونازیستی است. اعضای این گردان از عوامل کشتار شهروندان روس تبار در اوکراین طی بیش از یک دهه گذشته هستند‌ و از نمادهای نازیسم استفاده می کنند.
                                            ",https://www.asriran.com/003Uch
832702,۱۴۰۱/۰۱/۰۹,عمومی,کاروان نظامی روسی و انفجار همزمان پنج بمب کنار جاده‌ای (فیلم),کاروان نظامی روسی و انفجار همزمان پنج بمب کنار جاده‌ای (IED) که مکان آن مشخص نیست.,کد ویدیو  دانلود    فیلم اصلی                                     ,https://www.asriran.com/003Ucg
832701,۱۴۰۱/۰۱/۰۹,بین الملل,دلیل اوجگیری دوباره کرونا در چین و اروپا,این زیرسویه برای نخستین بار در ماه نوامبر سال گذشته میلادی شناسایی شد.,"سازمان جهانی بهداشت یک زیرسویه جدید را که با عنوان ""اومیکرون پنهانکار"" شناخته می شود، سویه غالب در سراسر جهان معرفی کرد و آن را دلیل اوجگیری دوباره بیماری در چین و اروپا خواند.به گزارش ایرنا به نقل از خبرگزاری رویترز، یک زیرسویه بسیار مسری از اومیکرون با نام BA.۲، اکنون به سویه غالب در سراسر جهان بدل شده و شمار مبتلایان را در بسیاری از کشورهای اروپایی و آسیایی افزایش داده و به نگرانی ها در خصوص افزایش آمار در آمریکا دامن زده است.به گفته سازمان جهانی بهداشت، این زیرسویه که با نام ""اومیکرون پنهانکار"" هم شناخته می شود در حال حاضر در تقریبا ۸۶ درصد از موارد توالی یابی شده شناسایی شده هرچند تاکنون علائمی از ابتلای شدید به این بیماری در افراد مبتلا دیده نشده است.گفته می شود تاثیرپذیری واکسن ها علیه این سویه همانند سایر اعضای خانواده اومیکرون زیاد نیست و محافظت واکسینه شدگان با گذشت زمان کاهش می‌یابد. با این حال، براساس داده‌های ""آژانس امنیت سلامت بریتانیا""، ایمنی در برابر این زیرسویه با تزریق دوزهای تقویت کننده افزایش می یابد.این زیرسویه برای نخستین بار در ماه نوامبر سال گذشته میلادی شناسایی شد.گفته می شود دلیل افزایش شمار مبتلایان در چین و اروپا به دلیل گسترش همین زیرسویه پنهانکار است. دلیل پنهانکار نامیدن این زیرسویه آن است که برخلاف سویه اصلی BA.۱ اومیکرون که دارای ژن اسپایک بوده و در تست PCR قابل تشخیص است، زیرسویه جدید فاقد این ژن است.براساس آخرین آمار منتشر شده تا به امروز بیش از ۴۸۳ میلیون و ۹۱۹ هزار نفر در سراسر جهان به ویروس کرونا مبتلا شده و از این میان بالغ بر ۶ میلیون و ۱۵۲ هزار نفر جان خود را از دست داده اند.                           ",https://www.asriran.com/003Ucf
832700,۱۴۰۱/۰۱/۰۹,اقتصادی,چند مسافر نوروزی با اتوبوس جابجا شدند؟,سفرهای نوروزی مردم در این بازه زمانی که تقریبا می‌توان گفت پایان موج نخست سفرهای نوروزی است، ۶۷.۲ درصد با اتوبوس، ۱۷.۲ درصد با مینی بوس و بقیه آن یعنی ۱۵.۶ درصد با سواری‌های کرایه پلاک عمومی انجام شده است.,"مدیرکل حمل و نقل مسافر سازمان راهداری و حمل و نقل جاده‌ای اعلام کرد: سفرهای نوروزی مردم در موج نخست نسبت به سال گذشته ۱۶ درصد و نسبت به نوروز سال ۱۳۹۹ حدود ۱۸۰ درصد افزایش یافته است.
داریوش باقرجوان در گفت‌وگو با ایسنا، اظهار کرد: از ۲۴ اسفندماه سال گذشته سفرهای نوروزی امسال با وسایل حمل و نقل عمومی جاده‌ای آغاز شد و تا پایان روز پنجم فروردین ماه حدود دو میلیون و ۹۵۰ هزار مسافر از پایانه‌های مسافربری با اتوبوس، مینی بوس و سواری کرایه پلاک عمومی جابجا شدند که نسبت به نوروز سال گذشته و در قیاس با همین بازه زمانی ۱۶ درصد رشد را تجربه کرد.
وی با بیان اینکه این تعداد جابجایی مسافر در قیاس با نوروز دو سال گذشته ۱۸۰ درصد رشد داشت، افزود: در نوروز سال ۱۳۹۹ به دلیل همزمانی با شیوع ویروس کرونا در کشور تقریبا سفرهای نوروزی جاده‌ای به ویژه با وسایل حمل و نقل عمومی تقریبا تعطیل شد و به همین دلیل شاهد افزایش چشمگیر در نوروز امسال نسبت به آن بازه زمانی هستیم.
مدیرکل حمل و نقل مسافر سازمان راهداری و حمل و نقل جاده‌ای ادامه داد: سفرهای نوروزی مردم در این بازه زمانی که تقریبا می‌توان گفت پایان موج نخست سفرهای نوروزی است، ۶۷.۲ درصد با اتوبوس، ۱۷.۲ درصد با مینی بوس و بقیه آن یعنی ۱۵.۶ درصد با سواری‌های کرایه پلاک عمومی انجام شده است.
باقرجوان اعلام کرد: به مردم توصیه می‌کنیم که پروتکل‌های بهداشتی را در این سفرها و به ویژه برای موج دوم و بازگشت در سفرهای نوروزی رعایت کنند و به صورت جدی از همه شرکت‌های حمل و نقل جاده‌ای خواسته‌ایم تا به مسئله ایمنی و بهداشت توجه کنند. چرا که به هیچ وجه در حوزه سلامت و ایمنی مردم با کسی تعارف نداریم و به صورت جدی با تخلفات در این حوزه برخورد خواهیم کرد.
وی گفت: از همه مردم می‌خواهیم در صورت مشاهده تخلف در حوزه‌های مختلفی از جمله قیمت بلیت اتوبوس و رعایت پروتکل‌های بهداشتی، آن را از طریق سامانه‌ تلفنی ۱۴۱، سامانه پیامکی ۲۰۰۰۱۴۱ و سایت ۱۴۱.ir سازمان راهداری و حمل و نقل جاده‌ای به اطلاع ما برسانند تا به سرعت به آنها رسیدگی کنیم. چرا که در ایام نوروز به صورت ۲۴ ساعته آماده دریافت شکایات، انتقادات و پیشنهادات مردم هستیم.                           ",https://www.asriran.com/003Uce
832690,۱۴۰۱/۰۱/۰۹,عمومی,نوار بهداشتی عمده از کجا بخریم؟,,"نوار بهداشتی، پد یا دستمالی است که به لحاظ ظاهری، شبیه به پوشک نوزاد به نظر می‌رسد. با این تفاوت که ابعاد کوچک‌تری داشته و نحوه قرارگیری آن کمی متفاوت است. این پد استریل توسط زنان در دوران قاعدگی، برای جلوگیری از نفوذ خون به لباس مورد استفاده قرار می‌گیرد. در صورت نیاز به خرید نوار بهداشتی می‌توان به سوپرمارکت‌ها، داروخانه‌ها، فروشگاه‌های لوازم آرایشی و بهداشتی و غیره مراجعه‌ کرد. سوال اصلی اینجاست که نوار بهداشتی عمده از کجا بخریم؟ در این مطلب طرز پیدا کردن و آشنایی با عمده‌فروش‌ها را بیان خواهیم کرد.

نوار بهداشتی چیست؟
نوار بهداشتی نوعی پد استریل است که هنگام قاعدگی خانم‌ها مورد استفاده قرار می‌گیرد. سطح زیرین نوار بهداشتی شامل یک لایه چسب است که روی لباس زیر چسبیده و مانع از تکان خوردن نوار بهداشتی می‌شود. لایه میانی از توده پنبه و ماده‌های جاذب، و لایه رویی از الیاف طبیعی و مصنوعی تشکیل شده است. پیش از تولید و عرضه نوار بهداشتی، زنان از پارچه‌های تاشده استفاده کرده و پس از هر مرتبه، آن را شسته و اتو می‌کردند. اما در حال حاضر انواع نوار بهداشتی در بازار موجود بوده و شرایط خرید نوار بهداشتی عمده یا جزئی نیز فراهم شده است.
معرفی انواع پد بهداشتی بانوان
نوار بهداشتی در انواع بسیار متنوعی تولید و به بازار عرضه می‌شود. برخی از این موارد عبارت‌اند از:

نوار بهداشتی ساده
نوار بهداشتی بالدار (دارای دو عدد لایه چسبی که به سمت زیر لباس زیر برگشته و می‌چسبد)
پد‌های روزانه (که در روزهای عادی و خارج از دوران قاعدگی، برای ترشحات روزانه استفاده می‌شوند)
نوار بهداشتی مخصوص شب (با شکل ظاهری بلند‌تر و ضخامت و پهنای بیشتر، جهت جلوگیری از نشت خون به لباس در هنگام خواب شبانه)
نوار بهداشتی روزانه
نوار بهداشتی معطر
نوار بهداشتی با لایه مشبک
نوار بهداشتی با لایه پنبه‌ای
نوار بهداشتی ضد حساسیت مخصوص پوست‌های حساس

انواع بسیار زیادی از نوار بهداشتی در بازار به چشم می‌خورد که ما به بیان مهم‌ترین و شناخته‌شده‌ترین آن‌ها پرداختیم.
متاسفانه بسیاری از مسائل مربوط به بانوان در جامعه ما به نوعی تابو محسوب می‌شود. خرید نوار بهداشتی از جمله همین مسائل است. معمولا خانم‌ها از خرید نوار بهداشتی در سوپرمارکت‌ها و فروشگاه‌های که فروشنده آقا دارند، خودداری می‌کنند. یکی از راه‌حل‌های مقابله با این موضوع، خرید آنلاین است. اما به این دلیل که برای هر بار خرید باید هزینه ارسال جداگانه پرداخت کرد، راه بهتر، خرید عمده است.

هنگام خرید نوار بهداشتی به چه نکاتی توجه کنیم؟
نوار بهداشتی‌ها انواع و ویژگی‌های مختلفی دارند که بهتر است هنگام انتخاب و خرید به آن‌ها توجه کنیم. علاوه‌بر کیفیت و قیمت نوار بهداشتی، مواردی مانند ضخامت، ابعاد، میزان جذب و ضد حساسیت بودن، در زمان انتخاب موثر خواهند بود. حساسیت پوست، زمانی که می‌خواهید از نوار بهداشتی استفاده کنید، مقدار خون ریزی در دوران قاعدگی و مواردی از این قبیل نیز از عوامل تاثیر گذار در انتخاب نوار بهداشتی هستند.
نوار بهداشتی هم مانند مسواک، جا مسواکی، حوله و... جز لوازم شخصی بوده و باید با توجه به نوع نیاز افراد تهیه و مورد استفاده قرار بگیرد.
بهترین حالت برای ضخامت و میزان جذب خون در انواع نوار بهداشتی
 مهم‌ترین ویژگی یک نوار بهداشتی، میزان جذب خون است. نوار بهداشتی باید این خصوصیت را داشته باشد که خون را به‌سرعت جذب کرده و در لایه میانی خود نگه دارد. لایه‌بندی نوار بهداشتی استاندارد باید به گونه‌ای باشد که با وارد شدن فشار، خون را به سمت سطح بالایی خود برگشت ندهد. قدرت جذب نوار بهداشتی‌ها با علامت قطره روی بسته‌بندی آن‌ها نشان داده می‌شود. هرچه تعداد قطرات چاپ شده روی بسته‌بندی محصول بیشتر باشد، میزان جذب نوار بهداشتی بالاتر است. با خرید عمده نوار بهداشتی و نگه‌داری یک بسته از آن در شلف حمام خود، خیالتان را برای دوران قاعدگی راحت کنید. البته به یاد داشته باشید که این محصولات نباید در معرض رطوبت زیاد قرار بگیرند.
تفاوت نوار بهداشتی بالدار یا بدون بال پیست؟
 نوار بهداشتی بالدار با ثبات بیشتری روی لباس زیر قرار گرفته و احتمال جابه‌جا شدن آن کمتر است. از طرفی نوار بهداشتی‌های بدون بال معمولا حجم و پهنای کمتری دارند. به همین دلیل ممکن است استفاده از آن برای برخی افراد راحت‌تر باشد. به‌طور‌کلی انتخاب و استفاده از نوار بهداشتی بالدار یا بدون بال، موضوعی کاملا سلیقه‌ای است.
تفاوت نوار بهداشتی مشبک با پنبه‌ای چیست؟
 انتخاب نوار بهداشتی با رویه مشبک یا پنبه‌ای هم تا حد زیادی سلیقه‌ای است. پوست برخی از افراد نسبت به نوار بهداشتی‌هایی که رویه مشبک دارند، دچار حساسیت می‌شود. در صورت حساس بودن پوست، بهتر است از نوار بهداشتی‌های پنبه‌ای و ضد حساسیت استفاده کرد. البته کیفیت‌ محصولات متفاوت است و نمی‌توان کلیه نوار بهداشتی‌های مشبک را در یک گروه قرار داد.
اندازه و ضخامت نوار بهداشتی چقدر است؟
برخی از خانم‌ها عادت دارند که از نوار بهداشتی‌های نازک و با ابعاد کم استفاده کنند. اما برخی نیز به دلیل حجم بیشتر خون‌ریزی، نیاز به نوار بهداشتی ضخیم‌تر و بزرگ‌تر دارند. معمولا در روزهای اول تا سوم قاعدگی، به دلیل خون‌ریزی بیشتر، به نوار بهداشتی با ضخامت بیشتر نیاز است. زمان استفاده از نوار بهداشتی (روز یا شب) نیز در انتخاب اندازه آن تاثیر خواهد داشت. نوار بهداشتی‌های مخصوص استفاده شبانه، بلند‌تر و پهن‌تر بوده و در هنگام خواب سطح بیشتری را پوشش می‌دهند. به این ترتیب هنگام خواب نگران نشت خون نخواهید بود.

بهترین روش برای خرید نوار بهداشتی عمده چیست؟
صحبت درباره نوار بهداشتی و خرید آن از فروشگاه‌های سطح شهر برای بسیاری از افراد تابو محسوب می‌شود. یک راه حل عالی برای رفع این مشکل، خرید نوار بهداشتی عمده است. با خرید عمده نوار بهداشتی، دیگر هر ماه نیاز به خرید محصول جدید ندارید و تا مدت‌ها از کالای خریداری‌شده استفاده خواهید کرد. علاوه بر این، با وجود افزایش روز به روز قیمت‌ها، شما با صرف مبلغ کمتر، خرید خود را برای مدتی طولانی انجام داده‌اید. اگر می‌خواهید بدانید که نوار بهداشتی عمده از کجا بخریم؟ باید به شما بگوییم که بهترین راه مراجعه به سایت‌های اینترنتی است.
نوار بهداشتی عمده از کجا بخریم؟
فروشگاه‌های زیادی هستند که می‌توان از آن‌ها خرید کرد. اما ممکن است رفت و آمد برای پیدا کردن فروشگاه و عمده‌فروش مربوطه، کمی سخت باشد. از طرفی پس از خرید حضوری نوار بهداشتی عمده، حمل آن کمی دشوار خواهد بود. در نتیجه بهترین گزینه، قطعا خرید آنلاین است.
صالح‌ آباد، سامانه‌ای اینترنتی برای معرفی عمده‌فروشان در هر زمینه‌ای است. برای مراجعه به این سایت می‌توانید به نشانی salehabad.org مراجعه کنید. سپس باید در این وب‌سایت، محصول مورد نظر خودتان را جست‌وجو کنید. صالح آباد، عمده‌فروشان محصول مورد نظرتان را به شما معرفی می‌کند. سپس می‌توانید با استفاده از اطلاعات، نشانی و شماره تماس فروشنده، که سایت صالح آباد در اختیار شما قرار داده، با عمده فروش مربوطه تماس بگیرید. بسیاری از این فروشندگان علاوه بر فروش عمده، فروش جزئی هم داشته و امکان خرید با تعداد پایین را فراهم کرده‌اند.                           ",https://www.asriran.com/003UcU
832699,۱۴۰۱/۰۱/۰۹,اجتماعی ,آموزش کلیه دروس در تمامی مقاطع تحصیلی، حضوری است,همه مدارس باید از سیستم تهویه مناسب برخوردار باشند و تزریق واکسن کرونا مورد تاکید و تشویق مدیران مدارس قرار گیرد.,"معاون تربیت بدنی و سلامت وزارت آموزش و پرورش گفت: فعالیت های تربیتی و آموزشی دانش آموزان در همه مقاطع تحصیلی و کلیه دروس از ۱۴ فروردین ماه تا پایان سال تحصیلی با رعایت بهداشت فردی و استفاده از ماسک و تهویه کلاس باید به صورت حضوری دنبال شود.
صادق ستاری فرد روز سه شنبه در گفت و گو با ایرنا درباره شرایط برگزاری کلاس های درس حضوری براساس بخشنامه آموزش و پرورش اظهارداشت: براساس تصمیم ستاد ملی مقابله با کرونا در خصوص ضرورت حضوری شدن آموزش مدارس و دانشگاه ها با هدف ارتقا کیفیت فرآیند یاددهی و یادگیری به شکل حضوری، همچنین برای جلوگیری از استمرار افت تحصیلی دانش آموزان و پیشگیری از طبعات جبران ناپذیر وضعیت موجود برای دانش آموزان، دستورالعمل نحوه برگزاری کلاس های درس به استان ها ابلاغ شد.
وی افزود: براساس این بخشنامه همه عوامل اجرایی و آموزشی مدارس باید مطابق جدول برنامه هفتگی و با رعایت پروتکل های بهداشتی در مدارس حضور داشته باشند، همچنین این دستورالعمل بر حضور منظم دانش آموزان در مدرسه و کلاس های درس تاکید کرده و پیش بینی شده با دانش آموزانی که غیبت غیر موجه دارند، مطابق مقررات برخورد لازم صورت گیرد.
معاون تربیت بدنی و سلامت وزارت آموزش و پرورش خاطرنشان کرد: دانش آموزان مبتلا به کرونا یا دارای علائم این ویروس و درگیر بیماری زمینه ای با تایید پزشک معالج و رضایت والدین می توانند از بستر شاد آموزش ها را دنبال کنند. همچنین پیش بینی شد که اطلاعات دانش آموزان مبتلا و دارای علائم کرونا در سامانه نظام مراقبت کوید۱۹ ثبت شود و مراتب به مراکز جامع سلامت ارجاع شود.
هرگونه افزایش شهریه ممنوع است
ستاری فرد ادامه داد: در دستورالعمل حضوری شدن کلاس های درس دانش آموزان، موضوع ساماندهی سرویس های ایاب و ذهاب دانش آموزان و تردد برای مناطق شهری مورد تاکید قرار گرفته است، همچنین براین اساس شهریه مدارس غیر دولتی به هیچ وجه با حضوری شدن کلاس های درس افزایش نمی یابد و به طور کلی هرگونه افزایش شهریه ممنوع اعلام شد.
وی یادآورشد: همچنین به منظور جذاب سازی و تنوع بخشی به محیط مدرسه، برگزاری مسابقات، جشنواره ها و اردوهای فرهنگی و تربیتی و وروزشی باید به صورت حضوری دنبال شود.
هیچ شرط و شخصی مانع حضور دانش آموزان نمی شود
معاون وزیر آموزش و پرورش عنوان کرد: همچنین قرار است به منظور اجرای آموزش حضوری، تیم های نظارتی و ارزیابی به شکل میدانی، گزارشات مردمی را محل رصد قرار دهند و نسبت به اجرای این بخشنامه و حضور کامل دانش آموزان در مدت باقی مانده سال تحصیلی اقدام لازم صورت گیرد.
ستاری فرد ادامه داد: پیش بینی شد که استان ها و مناطقی که عملکرد مناسب در موضوع حضوری شدن کلاس های درس داشته باشند، مورد تقدیر و تجلیل قرار گیرند.
وی تاکید کرد: با توجه به اینکه آموزش بویژه آموزش حضوری باکیفیت حق همه دانش آموزان است، بنابراین هیچ شرط و شخصی نباید مانع حضور دانش آموزان در مدارس باشد، هرچند که توصیه ما به انجام واکسیناسیون است اما در هر صورت نباید مانع حضور دانش آموزان به کلاس های درس شد.
به گزارش ایرنا، احمد وحیدی وزیر کشور و فرمانده قرارگاه عملیاتی ستاد ملی مقابله با کرونا روز گذشته ششم فروردین ماه در نشست هماهنگی بازگشایی مراکز آموزشی در ۱۴ فروردین که با حضور وزیران آموزش و پرورش، علوم، تحقیقات و فناوری، رئیس دانشگاه آزاد اسلامی و نمایندگان وزارت بهداشت برگزار شد، تاکید کرد: همه مدارس و مراکز آموزشی باید از ۱۴ فروردین با رعایت دستورالعمل‌های بهداشتی، به برگزاری کلاس‌های حضوری برای همه دانش‌آموزان و دانشجویان اقدام کنند.
وزیر کشور با بیان اینکه در ستاد ملی مقابله با کرونا، بازگشایی مدارس مورد تاکید قرار گرفته است، افزود: با توجه به شیب نزولی ابتلا به کرونا و همچنین حجم قابل توجه تزریق واکسن و توجیه مدیران مدارس و روسای مراکز آموزشی، شرایط برای برپایی حضوری کلاس‌ها فراهم شده است.
وحیدی خاطرنشان کرد: بر اساس جمع‌بندی انجام شده، دانش‌آموزان باید با الزام استفاده از ماسک، در کلاس های درس حاضر شوند. مدیران مدارس هم نظام مراقبت بهداشتی را افزایش دهند و در صورتی که دانش آموزی دچار علائم بیماری بود، از دیگران جدا شود.
وی همچنین تاکید کرد: همه مدارس باید از سیستم تهویه مناسب برخوردار باشند و تزریق واکسن کرونا مورد تاکید و تشویق مدیران مدارس قرار گیرد.                           ",https://www.asriran.com/003Ucd
832698,۱۴۰۱/۰۱/۰۹,اجتماعی ,حضور دانشجویان در دانشگاهها از 14 فروردین,آئین‌نامه جدید آموزشی تدوین شده است که ظرف روزهای آینده به دانشگاه‌ها ابلاغ می‌شود و انتظار می‌رود همه دانشگاه‌ها و مراکز آموزش عالی در تسریع اجرای آن اهتمام داشته باشند.,"وزیر علوم در نشست روسای دانشگاهها بر آموزش حضوری در دانشگاهها از ۱۴ فروردین تاکید و تسهیلات این وزارتخانه را برای دانشجویان تشریح کرد.
به گزارش تسنیم به نقل از روابط عمومی وزارت علوم، محمدعلی زلفی‌گل، وزیر علوم در نشست رؤسای دانشگاه‌ها که با محوریت از سرگیری آموزش حضوری و راهکارهای اجرایی کردن شعار سال برگزار شد، گفت: محوریت تحقق فرمان مقام معظم رهبری در سال جدید که به عنوان سال تولید؛ دانش‌بنیان و اشتغال‌آفرین نام‌گذاری شده است در وزارت علوم و بسترهای آن نیز در دانشگاه‌ها و مراکز آموزش عالی، پژوهشی و فناوری فراهم است.
وی افزود: در اواخر سال گذشته با دستور ریاست محترم جمهوری 110 درصد اعتبار دانشگاه‌ها و مراکز آموزش عالی تخصیص یافت و در مجموع برخی از دانشگاه‌ها اعتبار نزدیک به این عدد را دریافت کردند. ما تلاش می کنیم با انجام برخی پرداخت‌ها در فرصت پیش رو در مجموع عدالت نسبی در دانشگاه‌ها برقرار شود.
وزیر علوم با اشاره به تأکید رئیس جمهور بر حضوری بودن آموزش در دانشگاه‌ها گفت: میزان تخصیص بودجه سال 1401 بر اساس میزان حضور دانشجویان در دانشگاه به ویژه دانشجویان مقطع کارشناسی خواهد بود و کمیته‌ای مرکب از معاونت آموزشی وزارت علوم، سازمان امور دانشجویان و صندوق رفاه دانشجویان؛ میزان آموزش حضوری در دانشگاه‌ها را رصد و ارزیابی خواهند کرد.
زلفی‌گل تأکید کرد: آموزش حضوری علاوه بر مزایایی که از لحاظ علمی و آموزشی دارد، از لحاظ ایجاد شور و نشاط در محیط دانشگاه و آموزش مهارت‌های اجتماعی برای دانشجویان نیز بسیار مفید است.
وزیر علوم با اشاره به اینکه در قانون بودجه 1401 ردیف‌ها و تبصره‌های خوبی برای دانشگاه‌ها در نظر گرفته شده است، گفت: در این ردیف‌ها منابع خوبی برای احداث خوابگاه و خرید تجهیزات آزمایشگاهی و مانند آن پیش‌بینی شده است که رؤسای دانشگاه‌ها باید از این ظرفیت استفاده کنند.
وی افزود: رؤسای دانشگاه‌ها به گونه‌ای مدیریت کنند که حداقل 3 درصد از بودجه به برنامه‌های فرهنگی و اجتماعی اختصاص یابد.
وزیر علوم، تحقیقات و فناوری اظهار داشت: در راستای تقویت برنامه‌های فناورانه در کشور که با فرمان مقام معظم رهبری در تقویت زیرساخت‌های دانش‌بنیان در کشور نیز هماهنگ است، پایه تشویقی در زمینه‌های پژوهشی، فناوری و فرهنگی پیش‌بینی شده است که پس از اخذ نظرات رؤسای دانشگاه‌ها و نهایی شدن ابلاغ خواهد شد تا در آیین‌نامه‌های استخدامی اعضای هیات علمی لحاظ شود.
وی افزود: برای اعضای هیئت علمی که در زمینه فناوری ثبت اختراع، ایجاد شغل و تأسیس شرکت‌های دانش‌بنیان فعالیت کنند، 5 پایه برای اعضای هیئت علمی که در زمینه مرجعیت علمی، نوآوری و فناوری و نمایه کردن مجلات علمی، با استنادات بسیار بالا فعالیت کنند اختصاص می‌یابد.
وزیر علوم، تحقیقات و فناوری گفت: پنج پایه تشویقی نیز برای اعضای هیئت علمی که در زمینه دیپلماسی علمی فعالیت می‌کنند و دانشجوی بین‌المللی دارند و یا در همایش‌های بین‌المللی شرکت می‌کنند و مقالات علمی پژوهشی با مشارکت محققان سایر کشورها منتشر می‌کنند، در نظر گرفته شده است.
وزیر علوم گفت: برای اعضای هیئت علمی نمونه از لحاظ آموزشی به عنوان سرآمدان آموزشی و ممتاز، همچنین فعال در زمینه‌های فرهنگی نیز تشویق در نظر گرفته شده است. در بررسی شاخص‌ها به رشته‌های علوم انسانی و هنر نیز توجه خواهد شد.
زلفی‌گل تأکید کرد: رؤسای دانشگاه‌ها با مسئولان استانی و شهرستانی اعم از استاندار، شهردار و نمایندگان مجلس تعاملات خود را افزایش دهند و از ظرفیت‌ها و امکانات در اختیار این مسئولان برای حل مسائل دانشگاه‌ها استفاده کنند. همچنین از ظرفیت سفرهای استانی هیئت دولت نیز حداکثر استفاده را برای پیشبرد طرح های فناورانه و دانشگاهی استفاده کنند.
وزیر علوم به رؤسای دانشگاه توصیه کرد از ظرفیت موسسات آموزش عالی استان، مانند امکانات و تجهیزات دانشگاه پیام نور دانشگاه آزاد اسلامی، دانشگاه فنی و حرفه‌ای و دانشگاه جامع علمی کاربردی با همکاری و هماهنگی مسئولان دانشگاه‌ها و با انعقاد قرارداد و پرداخت هزینه استفاده کنند تا نیازی به ایجاد فضاهای جدید و احداث ساختمان و مانند آن نباشد.
زلفی‌گل در پایان سخنان خود با تأکید مجدد بر عزم جدی رؤسای دانشگاه‌ها و مسئولان آموزش عالی برای تحقق فرمان مقام معظم رهبری در رابطه با شعار سال، در زمینه فراهم کردن بستر تولید دانش‌بنیان و کارآفرین گفت: باید ارتباطات وزارت علوم با سایر دستگاه‌ها و نهادها بیشتر شود.
**تسهیلات وزارت علوم برای آموزش حضوری
قاسم عمو‌عابدینی، معاون آموزشی وزارت علوم، در این نشست با تأکید بر ضرورت ازسرگیری آموزش حضوری در دانشگاه‌ها و مراکز آموزش عالی گفت: برای اینکه این مهم برای عموم دانشجویان فراهم شود و عموم دانشجویان بتوانند از آموزش حضوری بهره‌مند شوند، تسهیلات ویژه‌ای در نظر گرفته شده است. از جمله اینکه امکان حذف و اضافه برای دانشجویانی که به هر دلیلی امکان حضور ندارند، فراهم باشد.
وی افزود: همچنین شرایطی فراهم می‌شود که دانشجویانی که در واحدهای خودگردان هستند، در صورت نیاز بتوانند از واحدهای دیگر دانشگاه و یا به صورت مهمان در تک‌درس در شهرهای محل سکونت خود استفاده کنند.
معاون آموزشی وزارت علوم با اشاره به اینکه تکنولوژی‌های نوین مبحث آموزش را متحول کرده است، اظهار داشت: در شرایط همه‌گیری کرونا، علی‌رغم سختی‌هایی که داشت، ظرفیت بسیار خوبی در آموزش‌های الکترونیکی ایجاد شد که باید این مزیت را در شرایط آموزش حضوری نیز حفظ و برای ارتقا آن تلاش کرد.
عموعابدینی ادامه داد: ارتباط مجازی و برخط دانشجویان با اساتید در خارج از ساعات آموزشی و فراهم بودن شرایط برای بهره‌‌مندی همه دانشجویان در نقاط مختلف کشور از آموزش اساتید برجسته از جمله مزیت‌های آموزش الکترونیکی است که باید حفظ شده و استمرار داشته باشد.
معاون آموزشی وزارت علوم خاطرنشان کرد: آئین‌نامه جدید آموزشی تدوین شده است که ظرف روزهای آینده به دانشگاه‌ها ابلاغ می‌شود و انتظار می‌رود همه دانشگاه‌ها و مراکز آموزش عالی در تسریع اجرای آن اهتمام داشته باشند.                           ",https://www.asriran.com/003Ucc
832697,۱۴۰۱/۰۱/۰۹,سیاسی,رئیس جمهور «قانون بودجه ۱۴۰۱» را برای اجرا ابلاغ کرد,«قانون بودجه سال ۱۴۰۱ کل کشور» در جلسه علنی روز چهارشنبه مورخ بیست و پنجم اسفند ماه یکهزار و چهارصد مجلس شورای اسلامی تصویب و به تایید شورای نگهبان رسیده بود.,"رئیس جمهور «قانون بودجه سال ۱۴۰۱ کل کشور» را برای اجرا ابلاغ کرد.
به گزارش ایسنا،سید ابراهیم رئیسی روز سه‌شنبه در اجرای اصل یکصد و بیست و سوم قانون اساسی جمهوری اسلامی ایران، «قانون بودجه سال ۱۴۰۱ کل کشور» مصوب مجلس شورای اسلامی را برای اجرا به سازمان برنامه و بودجه کشور ابلاغ کرد.
«قانون بودجه سال ۱۴۰۱ کل کشور» در جلسه علنی روز چهارشنبه مورخ بیست و پنجم اسفند ماه یکهزار و چهارصد مجلس شورای اسلامی تصویب و به تایید شورای نگهبان رسیده بود.
                            ",https://www.asriran.com/003Ucb
832687,۱۴۰۱/۰۱/۰۹,عمومی,سندباد؛ به‌ روزترین سامانه حمل‌ و نقل,,"سندباد، به‌روزترین سامانه جابجایی درون شهری از راه رسید.
سامانه حمل‌ونقل درون شهری سندباد بر اساس مشکلات و نگرانی‌های شما طراحی شده است. این سامانه علاوه بر حمل ‌و نقل مسافر و ارسال بار و خدماتی از قبیل انتقال وجه، پرداخت قبوض، خرید شارژ و …، در آینده‌ای نزدیک، تامین کالا و خدمات، پرداخت امن اینترنتی، فود و رستوران، سوپرمارکت، گردشگری و بسیاری از خدمات چندمنظوره دیگر را ارائه خواهد داد.

با استفاده از پلتفرم سندباد، دسترسی شما به طیف بزرگی از خدمات آنلاین فراهم می‌شود.
سندباد، برای اولین بار در کشور، در راستای حمایت از حقوق رانندگان و با آگاهی از نیازهای ایشان، بدون دریافت هزینه، رانندگان و خانواده‌شان را تحت پوشش بیمه تامین اجتماعی قرار می‌دهد.
شما می‌توانید برای کسب اطلاعات بیشتر به سایت سندباد به نشانی www.sandbad.io مراجعه نمایید.                           ",https://www.asriran.com/003UcR
832696,۱۴۰۱/۰۱/۰۹,ورزشی,خوشحالی عجیب بیرانوند پس از گل تیم ملی و تذکر نوراللهی,پس از گل سردار آزمون، بیرانوند در حرکتی عجیب از دروازه به زمین لبنان آمد و به حلقه شادی بازیکنان تیم ملی اضافه شود. دروازه‌بان تیم ملی با پرشی عجیب روی سر مجید حسینی، خوشحالی خود را از گل نخست تیم ملی نشان داد.,"نیمه نخست دیدار تیم‌های ملی ایران و لبنان در حالی با یک گل به سود ایران پایان یافت که نیمه نخست با حاشیه هایی همراه بود.
به گزارش ایسنا، تیم ملی فوتبال ایران در آخرین دیدار خود در مرحله مقدماتی جام جهانی ۲۰۲۲ قطر از ساعت ۱۶ به مصاف لبنان رفت و توانست در نیمه نخست با یک گل حریف خود را شکست دهد. تک گل ایران را در این دیدار، سردار آزمون روی پاس زیبای کنعانی‌زادگان به ثمر رساند.
در حالی که تا اواسط نیمه اول، ورزشگاه امام رضا(ع) نیمه پر بود، در اواخر نیمه نخست درهای ورزشگاه باز شد و کسانی که پشت در مانده بودند، توانستند وارد ورزشگاه شوند. با باز شدن در ورزشگاه حتی افرادی که بلیت نداشتند هم راهی استادیوم شدند. در پایان نیمه نخست، حدود ۱۵ هزار نفر داخل ورزشگاه حضور داشتند.
پس از گل سردار آزمون، بیرانوند در حرکتی عجیب از دروازه به زمین لبنان آمد و به حلقه شادی بازیکنان تیم ملی اضافه شود. دروازه‌بان تیم ملی با پرشی عجیب روی سر مجید حسینی، خوشحالی خود را از گل نخست تیم ملی نشان داد. نوراللهی نیز برای جلوگیری از مصدومیت ناشی از این خوشحالی عجیب بیرانوند به او تذکری داد تا دروازه‌بان تیم ملی به درون دروازه برگردد.
همچنین محمدحسین کنعانی‌زادگان نیز پس از به ثمر رسیدن گل، به سمت نیمکت تیم ملی رفت و در آغوش احسان حاجی‌صفی قرار گرفت و خوشحالی‌اش را با این بازیکن تقسیم کرد.                           ",https://www.asriran.com/003Uca
832695,۱۴۰۱/۰۱/۰۹,اجتماعی ,مردم بازگشت از سفرهای نوروزی را به روزهای پایانی موکول نکنند,هموطنان بازگشت سفرهای خود را مدیریت کرده و به روزهای پایانی تعطیلات موکول نکنند، همچنین در طی مسیر هر 2 ساعت، ۱۵ دقیقه استراحت کرده و سپس به رانندگی بپردازند.,"فرمانده کل انتظامی کشور تاکید کرد: مردم بازگشت خود از سفرهای نوروزی را به روزهای پایانی موکول نکنند.
به گزارش ایسنا و بنابر اعلام پایگاه خبری پلیس، سردار حسین اشتری، هدف از سفر به استان قم را زیارت حضرت معصومه(س)، دیدار با مراجع معظم تقلید، بازدید از یگان‌های انتظامی استان و حضور در قرارگاه نوروزی اعلام کرد و اظهار داشت: بحمدالله همکاران در استان قم با تمام توان پای کار بوده و قم یکی از استان های پر تلاش در ایام نوروز است.
وی با اشاره به وضعیت سفرها در ایام نوروز تصریح کرد: ۵۰ درصد سفرها در این ایام افزایش داشته اما علیرغم این حجم از ترددها شاهد کاهش ۲۰ درصدی تلفات جاده ای هستیم.
فرمانده کل انتظامی کشور توصیه کرد: هموطنان بازگشت سفرهای خود را مدیریت کرده و به روزهای پایانی تعطیلات موکول نکنند، همچنین در طی مسیر هر 2 ساعت، ۱۵ دقیقه استراحت کرده و سپس به رانندگی بپردازند.
وی در ادامه کاهش تصادفات و تلفات جاده ای در ایام نوروز امسال را به دلیل همکاری مردم و تلاش مضاعف ماموران انتظامی دانست و تصریح کرد: ۲۰۰ هزار نفر از همکاران در قالب ۷ هزار گشت پلیس راه و راهور در جاده ها و شهرها همچنین 25 هزار گشت انتظامی برای امنیت شهرها در این ایام در حال خدمت رسانی هستند، برای ایام نوروز از ظرفیت پلیس های افتخاری و همیاران پلیس نیز استفاده شده است.
فرمانده کل انتظامی کشور با بیان اینکه ابتدا بیشترین سفر به استان‌های شمالی و خراسان رضوی صورت گرفت، گفت: به علت برودت هوا در استان های شمالی، امسال استان‌های جنوبی شاهد حجم عظیمی از مسافران بود که خوشبختانه هیچ گره ترافیکی و مشکلی از این بابت وجود نداشته است.
سردار اشتری افزود: هر جا که راننده ها بیشتر مراعات کرده‌اند و زیرساخت‌ها نیز بهتر بوده، خدمت رسانی همکاران ما با سهولت انجام شده است، ضمن احترام به همه مردم شریف ایران، افرادی که با عدم رعایت قوانین و مقررات راهنمایی و رانندگی مرتکب حوادث خطرساز در رانندگی شدند، خودرو آنها توقیف و از ادامه مسیر بازماندند، امیدواریم با همکاری های مطلوب مردم در این روزهای باقیمانده کمترین حوادث را شاهد باشیم.
بنابراعلام پایگاه خبری پلیس، سردار حسین اشتری - فرمانده کل انتظامی کشور همچنین در دیدار با حضرت آیت الله العظمی نوری همدانی طی سخنانی اظهار داشت: همکاران ما همزمان با ایام نوروز از مرز تا مرکز کشور در حال خدمت رسانی به مردم هستند.
وی با اشاره به کاهش ۲۲ درصدی جانباختگان جاده‌ای در ایام نوروز افزود: در دو سال گذشته مسافرت ها کم شده بود امسال سفرها بیشتر شده است و تا پانزدهم فروردین همکارانم در آماده باش هستند.
فرمانده کل انتظامی کشور با بیان اینکه در سال گذشته نیز اقدامات خوبی انجام شد، تصریح کرد: پلیس یکی از نهادهایی است که بیشترین ارتباط را با مردم دارد و در سال 1400 بیش از ۱۰۰ میلیون خدمت به مردم ارائه شده است.
سردار اشتری گفت: در راستای اجرای ماموریت‌ها در جهت تامین امنیت و خدمت‌رسانی به مردم بنیه اعتقادی کارکنان از اهمیت بالایی برخوردار است، بنابراین ان شاءالله بتوانیم در سال جاری همچون سال های قبل رهنمودهای مقام معظم رهبری (مدظله العالی) را عملیاتی کنیم.
بنابر اعلام پایگاه خبری پلیس، وی همچنین در دیدار با حضرت آیت الله العظمی جعفر سبحانی نیز در سخنانی اظهار داشت: همکارانم از ۲۵ اسفند ۱۴۰۰ تا پایان پانزدهم فروردین ۱۴۰۱ در آماده باش نوروزی قرار دارند.
وی افزود: برای این ایام جلسه شورای عالی ترافیک با حضور ریاست محترم جمهور تشکیل و تصمیمات خوبی صورت گرفته است، همچنین هماهنگی‌های لازم با دستگاه‌های مربوطه برای ایام نوروز انجام شده است.
فرمانده‌کل انتظامی کشور با بیان اینکه در نوروز امسال حجم سفرها نسبت به 2 سال گذشته بیشتر شده است تصریح کرد: گرچه ۵۰ درصد مسافرت‌ها در این ایام بیشتر شده اما خوشبختانه شاهد کاهش ۲۰ درصدی جانباختگان هستیم.
سردار اشتری افزود: با همکاری مردم تصادفات و تلفات کاهش محسوسی داشته اما حتی یک حادثه نیز زیاد است، پلیس تا پایان تعطیلات در آماده باش قرار داشته و توصیه ما به مردم این است که بازگشت سفر خود را به روزهای آخر موکول نکنند.
سردار اشتری با بیان اینکه در طول سال بیش از ۱۰۰ میلیون خدمت به مردم اعم از صدور گواهینامه، گذرنامه، کارت پایان خدمت و غیره ارائه می‌شود تصریح کرد: امسال موضوع هوشمند سازی پلیس و ارائه خدمت الکترونیکی را به صورت ویژه در دستور کار قرار دادیم تا شاهد سرعت و دقت بیشتری در امر خدمت رسانی به مردم باشیم.                           ",https://www.asriran.com/003UcZ
832693,۱۴۰۱/۰۱/۰۹,اجتماعی ,تعداد جانباختگان تصادفات جاده‌ای به 552 نفر رسید,بر اساس برآورد و اطلاعات پلیس راهور ۵۵ درصد از مسافران هنوز به شهر‌های خود بازنگشته‌اند.,"جانشین پلیس راهور ناجا گفت: متاسفانه آمار جانباختگان تصادفات جاده‌ای از روز ۱۵ اسفند تا صبح امروز به ۵۵۲ نفر رسید.
به گزارش خبرگزاری صداوسیما سردار حسینی در جلسه ستاد تسهیلات نورزی افزود: بر اساس برآورد و اطلاعات پلیس راهور ۵۵ درصد از مسافران هنوز به شهر‌های خود بازنگشته‌اند.                           ",https://www.asriran.com/003UcX
832694,۱۴۰۱/۰۱/۰۹,بین الملل,وضع حجاب خوب نیست؛ در مسافرت‌ها گویا آزادی بیشتری احساس می‌کنند / فضای مجازی پایگاه شیطان شده,""" فضای مجازی بلای مهم عصر و زمان ماست .""","آیت الله ناصر مکارم شیرازی از وضعیت حجاب در جامعه انتقاد کرد. 
 این مرجع تقلید شیعه مقیم قم این انتقاد را در دیدار فرمانده نیروی انتظامی مطرح کرد. فرمانده نیروی انتظامی با سفر به قم و حضور در دفتر آیت الله، با وی دیدار کرده است.
مکارم شیرازی مساله حجاب را از موارد مهم در سطح جامعه و به‌ویژه قم دانست و گفت: وضع حجاب در مجموع خوب نیست به خصوص در مسافرت‌ها که گویا آزادی بیشتری احساس می‌کنند، باید برای معضل بی حجابی راهکار ارائه داد.
وی در ادامه به ""معضل‌ها و مفاسد فضای مجازی"" اشاره کرد و گفت: همچنان که قبلا نیز گفته شد فضای مجازی بلای مهم عصر و زمان ماست و بسیاری از مفاسد، از فضای مجازی است و در واقع، فضای مجازی پایگاه شیطان شده است.
این مرجع تقلید شیعه با تاکید بر آموزش پرسنل و کادر اداری نیروی انتظامی به مسائل دینی و مذهبی گفت: اگر خدای ناکرده میان پرسنل نیروی انتظامی افراد ضعیف‌الایمانی باشند، باعث می‌شود تا به وظیفه خود کوتاهی کرده و به جایگاه نیروی انتظامی خدشه وارد شود.
به گزارش پایگاه اطلاع رسانی این مرجع تقلید، وی در دیدار سردار حسین اشتری فرمانده کل نیروی انتظامی کشور، همچنین تنوع در وظایف و تعداد بالای کادر را از علل اهمیت و سختی کار در نیروی انتظامی دانست و افزود: اینکه بتوان به تمام جنبه های نیروی انتظامی رسیدگی کرد، کار آسانی نیست اما بدون تردید با تلاش مؤثر واقع خواهد شد.
وی بازشدن دانشگاه‌ها و مدارس را ضروری دانست و گفت: با کم شدن بیماری کرونا باید هر چه زودتر دانش‌آموزان و دانشجویان در کلاس‌های درس شرکت کنند، ما در حوزه علمیه نیز اصرار داریم که درس ها به صورت حضوری برگزار شود.                           ",https://www.asriran.com/003UcY
832692,۱۴۰۱/۰۱/۰۹,ورزشی,ایران 2 - لبنان صفر,سردار آزمون در دقیقه ۳۶ برای تیم ملی ایران گلزنی کرد.,"ایران 2 - لبنان صفر ، این نتیجه مسابقه فوتبال امروز تیم های ملی دو کشور در مشهد بود.گل دوم ایران در دقیقه 72 و با ضربه علیرضا جهانبخش به ثمر نشست. گل نخست ایران هم با شوت سردار آزمون در دقیقه 36 نیمه اول ثبت شد.
شرح بازی
به گزارش ایسنا، تیم ملی ایران  تیم ملی فوتبال ایران از ساعت ۱۶ در ورزشگاه امام رضا (ع) میزبان لبنان بود که این دیدار با پیروزی 2 بر صفر ایران تمام شد. 
موقعیت‌های حساس
در دقیقه ۱۹، علیرضا جهانبخش با شوت از راه دور، دروازه لبنان را تهدید کرد که دروازه بان این تیم توپ را به صورت دراز کش دفع کرد.
گل: روی پاس در عمق زیبای محمدحسین کنعانی زادگان به داخل محوطه جریمه، سردار آزمون پشت سر مدافعان صاحب توپ شد و دروازه لبنان را باز کرد.
در دقیقه ۴۵، زین، بازیکن لبنان در موقعیت مناسبی قرار گرفت که شوت او با اختلاف اندک از بالای دروازه ایران به بیرون رفت.
ترکیب تیم ملی ایران: علیرضا بیرانوند، حسین کنعانی‌زادگان، مجید حسینی، صادق محرمی، امید نورافکن، سعید عزت‌اللهی (کارت زرد)، احمد نوراللهی، علی قلی زاده، اللهیار صیادمنش، علیرضا جهانبخش و سردار آزمون.
ترکیب تیم ملی لبنان: مصطفی مطر، ماهر صبرا، نور منصور ( حسین چیتوح ۱۲)، حسین زین، جوان اومری، محمدعلی الدهینی، هلال الحلوه، محمد حیدر (کارت زرد)، محمد قدوح (کارت زرد)، جهاد ایوب و حسین الدر.                           ",https://www.asriran.com/003UcW
832691,۱۴۰۱/۰۱/۰۹,اجتماعی ,عاملان آتش‌سوزی در پتروشیمی ماهشهر دستگیر شدند,متهمان در تحقیقات پلیس صراحتاً به آتش‌سوزی خودروهای مستقر در شرکت پتروشیمی ماهشهر اعتراف کردند.,"فرمانده انتظامی خوزستان از دستگیری اعضای باند عاملان آتش‌سوزی خودروهای مستقر در پارکینگ شرکت پتروشیمی ماهشهر توسط پلیس امنیت عمومی خبر داد.
سردار سید محمد صالحی با اعلام این خبر اظهار کرد: ۷ اسفندماه سال ۱۴۰۰ به دنبال وقوع یک فقره آتش‌سوزی عمدی در پارکینگ شرکت پتروشیمی راه‌آوران شهرستان ماهشهر که منجر به حریق ۱۱ دستگاه خودرو شده بود، موضوع به صورت ویژه در دستور کار پلیس امنیت عمومی قرار گرفت.
به گزارش ایسنا به نقل از پایگاه خبری پلیس، وی افزود: اکیپ‌های زبده پلیس امنیت عمومی استان خوزستان پس از بررسی ابعاد مختلف موضوع و رصد و پایش اطلاعاتی اعضای باند پنج نفره عاملان آتش‌سوزی خودروها را در شهرستان‌های ماهشهر و دیگر شهرستان‌های استان شناسایی و با هماهنگی مرجع قضائی در چند عملیات منسجم و ضربتی آن‌ها را دستگیر کردند.
سردار صالحی با بیان اینکه در بازرسی از مخفیگاه‌های متهمان سلاح، مهمات غیرمجاز و مقایر قابل توجهی اموال مسروقه شرکت کشف شد، افزود: متهمان در تحقیقات پلیس صراحتاً به آتش‌سوزی خودروهای مستقر در شرکت پتروشیمی ماهشهر اعتراف کردند.                           ",https://www.asriran.com/003UcV
832689,۱۴۰۱/۰۱/۰۹,سیاست خارجی,روایت واشنگتن پست از جدال ناکام فرمانده آمریکایی با ایران,مکنزی با وجودی که در دوران خود عملیات ترور شهید قاسم سلیمانی را اجرا کرده، اما معتقد بود آمریکا باید با حضور منطقه ای ایران به سازگاری برسد,"روزنامه واشنگتن پست آمریکا همزمان با بازنشستگی ژنرال آمریکایی"" کنت فرانک مکنزی"" از فرماندهی مرکزی نیروهای آمریکایی در منطقه (سنتکام) در مطلبی به قلم ""دیوید ایگناتیوس"" ستون نویس خود، نوشت: مکنزی در ماموریت مهار ایران در منطقه ناکام ماند و ایران همچون 3 سال پیش همچنان اولویت نخست و تهدید جدی سنتکام در منطقه باقی مانده است.
   به گزارش عصرایران، این ستون نویس 72 ساله واشنگتن پست در مطلب خود نوشت:
   وقتی ژنرال مکنزی در سال 2019 به ریاست ""سنتکام"" رسید، نگرانی اصلی او ایران بود. اکنون که او دوران فرماندهی خود را در اول آوریل به پایان می رساند، ایران همچنان اولویت نخست سنتکام است. مکنزی خود در این باره معتقد است که درس پایدار دوران ماموریت او برای منطقه این است که ""ایران سرجایش هست و جایی نمی رود.""
   قدرت آمریکا در خاورمیانه طی 3 سال فرماندهی مکنزی بر نیروهای آمریکایی در منطقه کاهش یافت. ایالات متحده از طولانی ترین جنگ خود در افغانستان خارج شد و شرکای سنتی مانند عربستان سعودی و امارات متحده عربی شروع به روی برگرداندن از آمریکا کرده اند. اما قدرت ایران همچنان مثل گذشته ثابت مانده است.   مکنزی یکی از شاهین‌های پنتاگون علیه ایران بوده است و او دستور کشتن (ترور شهید) قاسم سلیمانی، رهبر سپاه قدس ایران را در ژانویه 2020 اجرا کرد. اما او هفته گذشته به من گفت که وقتی مسئولیت نظامی منطقه را تحویل می‌دهد، متقاعد شده است که "" آمریکا باید در آینده با حضور ایران در محیط منطقه به یک سازگاری دست یابد."" با حرکت دولت بایدن به سمت احیا برجام، احتمالا مرکزیت تهران در منطقه بیش از پیش هم افزایش خواهد یافت.
  بازنشستگی مکنزی در این هفته فرصتی برای تامل در جایگاه آمریکا در خاورمیانه پس از خرج کردن خون و ثروت زیادی در طی دهه‌ها در نقش پلیس منطقه است. پاسخ صادقانه این است که ایالات متحده در بسیاری از مواقع منابع خود را در این منطقه هدر داده و سعی در حفظ وضعیت موجود دارد که ذاتا ناپایدار بوده است.  با وجودی که کشورهایی مانند عربستان سعودی و امارات، اکنون با چین در حال معاشقه هستند، اما همزمان کشورهای عربی خلیج (فارس) به صورت مخفیانه به اسراییل روی آورده اند تا دفاع هوایی منطقه ای علیه ایران را هماهنگ کنند. تسهیل این مشارکت مخفی ممکن است مهمترین دستاورد دوران مکنزی باشد.
  من با مکنزی چندین سفر به منطقه انجام دادم و در طی این سفرها اغلب با او صحبت کردم و توانستم شناختی از وضعیت و موقعیت آمریکا در منطقه به دست آورم.
عکس آرشیوی/سنتکام

   دو رییس جمهوری که مکنزی در دوران آنها فرمانده سنتکام بود (ترامپ و بایدن)، برخلاف توصیه او و سایر فرماندهان نظامی، خواستار خروج سریع نیروهای آمریکایی از افغانستان بودند. وظیفه او این بود که بر آن عقب نشینی آشفته در ماه اوت گذشته (مرداد 1400) نظارت کند - و بدون شروع هیچ جنگ جدیدی، ایران و سایر دشمنان آمریکا را در منطقه مهار کند.
  اولین سفر من با مکنزی در ژوئیه 2019 بود. ما از عربستان سعودی بازدید کردیم زیرا ایالات متحده در حال نصب سیستم های جدید دفاع ضدموشکی ""پاتریوت"" برای محافظت از این پادشاهی بود. ما شاهد مدرنیزاسیون حیرت انگیز جامعه عربستان بودیم - هرگز نمی توانستم تصور کنم نوازندگان خیابانی و زنان بی حجاب در جده گردش می کردند. اما چهره سرکوبگر ولیعهد ""محمد بن سلمان"" در پس زمینه پنهان بود. به عنوان مثال، با ژنرال ""فهد بن ترکی"" که در آن زمان فرمانده نیروهای سعودی در یمن و یک ستاره در حال ظهور در ارتش سعودی بود، یک ناهار مجلل خوردیم. یک سال بعد او به دستور محمد بن سلمان ولیعهد سعودی به اتهام خیانت دستگیر و روانه زندان شد.
   ایران در طول سفر ما، نفتکشی را در خلیج فارس توقیف کرد و من به همراه مکنزی به سمت یک کشتی جنگی ایالات متحده در خلیج (فارس) رفتیم که به تازگی یک حمله پهپادی از ناحیه ایران را خنثی کرده بود. پیام مکنزی به نیروهای آمریکایی این بود که خونسردی خود را حفظ کنید و از درگیری مستقیم نظامی (با ایران) خودداری کنید. در جریان این بازدید مکنزی ‌به من و روزنامه‌نگاران دیگری که همراه بودند، گفت: ایران ""در تلاش بود تا قصد و تعهد ما را بسنجد.""
   مکنزی ترجیح داد قدرت نظامی آمریکا را نشان دهد اما سعی کند از آن استفاده نکند.
   ژانویه بعد، با ادامه تهدیدهای ایران، مکنزی آنچه را که احتمالا قوی ترین نمایش قدرت ایالات متحده در برابر ایران از زمان انقلاب 1979 بود، توصیه کرد - حمله هواپیمای بدون سرنشین که ژنرال قاسم سلیمانی را کشت. (ترور کرد) مکنزی در مصاحبه ای به من گفت که ایالات متحده اطلاعاتی در اختیار داشت که سلیمانی در حال برنامه‌ریزی حملات جدیدی است که می‌تواند آمریکایی‌ها را در عراق بکشد.
   این حمله با واکنش تند ایران مواجه شد: یک حمله موشکی دقیق به پایگاه هوایی ""الاسد"" عراق که قرار بود آمریکایی‌ها را بکشد، انجام شد و اگر اطلاعات اخطار اولیه به نیروهای آمریکایی حاضر در پایگاه نمی رسید تا به پناهگاه ها بروند، چه بسا که نیروهای بی شمار آمریکایی در این حمله موشکی کشته می شدند.
  این اقدام تلافی جویانه دقت موشک های ایران و تهدیدی که برای منطقه ایجاد می کند را نشان داد. اما مکنزی استدلال می‌کند که اثر خالص حمله پهپادی به (شهید) قاسم سلیمانی این بود که بازدارندگی آمریکا در برابر ایران را تقویت کرد.
عکس آرشیوی/ سنتکام

  یکی دیگر از موفقیت های نظامی در طول دوران مکنزی نبرد علیه داعش در سوریه بود. ما در سال 2019 به کوبانی سفر کردیم تا با ژنرال "" مظلوم عبدی"" شریک ایالات متحده در آن جنگ، دیدار کنیم. کردها اطلاعات مهمی را ارایه کردند که به نیروهای مکنزی اجازه داد تا ""ابوابراهیم الهاشمی القریشی""، رهبر داعش را در ماه فوریه هدف قرار دهند و بکشند، عملیات کلیدی دیگری که در طول سفر ما به همراه مکنزی با موفقیت انجام شد.
   به نظر می رسد که عقب نشینی آشفته آمریکا از افغانستان نشان دهنده کسوف قدرت ایالات متحده در خاورمیانه است. مطمئنا این همان چیزی است که سعودی ها و اماراتی ها آن را درک کردند. اما در حالی که مکنزی سمت فرماندهی سنتکام را ترک می‌کند، نیروهای نظامی ایالات متحده در عراق، سوریه، مصر، بحرین و کویت باقی می‌مانند - بدون در نظر گرفتن عربستان سعودی و امارات. خاورمیانه همچنان برای آمریکا یک ""عادت وابسته"" است که به نظر می رسد نه ایالات متحده و نه دوستان بی ثباتش قادر به ترک آن نیستند.                           ",https://www.asriran.com/003UcT
832688,۱۴۰۱/۰۱/۰۹,عمومی,یک خودروی ایرانی، ماشین پلیس ارمنستان (عکس),در شبکه‌های اجتماعی تصویری از یک دستگاه سمند مورد توجه قرار گرفته است. این خودرو که به عنوان ماشین پلیس ارمنستان استفاده شده برای عدهکای از هموطنان مایه افتخار بوده. البته عده‌ای هم دلیل استفاده از سمند را وضعیت اسفناک اقتصادی ارمنستان و کمک‌های ایران دانسته‌اند و به شکست این کشور در مقابل آذربایجان اشاره کرده‌اند.,,https://www.asriran.com/003UcS
832686,۱۴۰۱/۰۱/۰۹,سیاسی,رئیسی: به حساب زمین‌خواران در پردیس برسید,به حساب زمین‌خواران در پردیس برسید و جلوی زمین‌خواری با جدیت بایستید تا امکان توسعه پارک علم و فناوری و شهرک های صنعتی در این شهرستان وجود داشته باشد.,"رئیس‌جمهور با تاکید بر ضرورت تکمیل زیرساخت‌های شهرستان پردیس و توسعه کمی و کیفی پارک علم و فناوری و شهرک نخبگان در این منطقه، اظهار داشت: هم شهرستان پردیس و هم پارک علم و فناوری آن با هدف‌گذاری و برنامه‌ریزی مناسب می‌تواند به منطقه موثر و مفیدی برای تهران تبدیل شود.به گزارش ایسنا، آیت‌الله سیدابراهیم رئیسی روز سه‌شنبه در جلسه شورای اداری شهرستان پردیس، ضرورت ایجاد شهرک‌ نخبگان را در کنار توسعه کمی‌وکیفی پارک علم‌وفناوری پردیس مورد تاکید قرار داد و گفت: برنامه‌ریزی در این زمینه می‌تواند در زمینه اشتغال نخبگان و تامین محل سکونت مناسب برای آنها، به مدل شایسته‌ای در کشور تبدیل شود.رئیس‌جمهور افزود: پردیس از این ظرفیت برخوردار است که به مهمترین پارک علم و فناوری همراه با شهرک‌ نخبگانی تبدیل شود. رئیسی در ادامه با اشاره به مشکلات شهرستان پردیس در حوزه زیرساختی اظهار داشت: زیرساخت‌های پردیس متناسب با جمعیت این شهرستان توسعه پیدا نکرده است، لذا ضرورت دارد ابتدا شناخت کاملی از وضعیت موجود این شهرستان به دست آید و سپس با هدف‌گذاری مناسبی برای رسیدن به وضعیت مطلوب تلاش شود.رئیس‌جمهور که در بازدید از پردیس در گفت‌وگوی چهره‌به‌چهره با مردم در جریان مشکلات این شهر قرار گرفته بود، در ادامه گفت: زیرساخت‌های شهری در پردیس از جمله آب، برق، گاز و فاضلاب لازم است با اولویت توسط دستگاههای متولی پیگیری و حل و فصل شود.
مشکل زمین‌خواری دیگر محور سخنان رئیس‌جمهور در جلسه شورای اداری شهرستان پردیس بود. رئیسی در این زمینه با تاکید بر اینکه نباید هیچ‌گونه کوتاهی در برخورد با زمین‌خواری انجام شود، خطاب به دستگاه‌های مسئول در حوزه مبارزه با زمین‌خواری، تاکید کرد: به حساب زمین‌خواران در پردیس برسید و جلوی زمین‌خواری با جدیت بایستید تا امکان توسعه پارک علم و فناوری و شهرک های صنعتی در این شهرستان وجود داشته باشد.
رئیس‌جمهور افزود: اجازه ندهید سوداگران زمین‌ها تصاحب و آن را به ابزار سودجویی و کسب مال نامشروع تبدیل کنند. رئیسی همچنین با تاکید بر لزوم توجه به مسائل زیست محیطی در شهرستان پردیس گفت: قواعد محیط زیست حتما باید رعایت شود، چرا که توسعه اقتصادی فرع بر حفظ محیط زیست است اما این قاعده به این معنا نیست که برداشت مخدوش یک کارشناس، مانع توسعه صنعتی و فناورانه در کشور شود.
رئیس‌جمهور در بخش دیگری از سخنان خود با بیان اینکه در مسکن‌سازی پردیس عقب‌ماندگی جدی وجود دارد که باید سریعاً جبران شود، اظهار داشت: وقفه هشت ساله در تکمیل و تحویل واحدهای مسکونی تعهد شده، مردم و متقاضیان مسکن را نگران کرده است که لازم است این عقب‌ماندگی‌ها خصوصا مشکلات ۱۴ هزار نفری که چشم‌انتظار تکمیل واحدهای مسکونی خود هستند، سریعاً جبران شود.
رئیسی خاطرنشان کرد: دولت مصمم است در نهضت ملی ساخت مسکن ۴ میلیون واحد مسکونی را در طول ۴ سال بسازد و اقدامات لازم در این زمینه آغاز شده است. ضمن اینکه در کنار آن تکمیل فازهای نیمه کاره و ناقص پیشین و تکمیل زیرساخت‌های شهری نیز با اولویت پیگیری خواهد شد.
رئیس‌جمهور احداث واحدهای مسکونی در ارتفاعات را دارای هزینه بیشتر و استحکام کمتر دانست و اظهار داشت: آیا لازم است که بلوک‌های مسکونی حتما در ارتفاعات ساخته شود؟ این کار ضمن اینکه هزینه‌ها را افزایش می‌دهد استحکام واحدهای مسکونی را پایین می‌آورد لذا ضرورت دارد برای جایگزینی این نوع سبک خانه‌سازی فکری شود. البته خانه‌های نیمه کاره و نیمه سازی که وجود دارد لازم است به طور کامل تکمیل شود.
رئیسی در ادامه به بازدید از بیمارستان انصار الغدیر اشاره کرد و گفت: این بیمارستان از جمله نیازمندی‌های مردم این منطقه است که باید حداکثر ظرف شش ماه تکمیل و به بهره‌برداری برسد و به موازات تکمیل بنا و توسعه عمرانی این بیمارستان باید تجهیزات آن تامین و کادر درمانی لازم جذب شود.                           ",https://www.asriran.com/003UcQ
832684,۱۴۰۱/۰۱/۰۹,اقتصادی,تست محصولات خودروسازی فردا موتوز تمدید شد (+جزئیات),در 8 روز اول سال، این رویداد در استانهاي شمالي و در مقاصد گردشگری برگزار و مورد استقبال علاقمندان قرار گرفت و همین مورد نیز باعث تمدید زمان تا انتهای تعطیلات نوروز شد,"در پی استقبال علاقمندان محصولات فردا موتورز از تست خودروهای این گروه، تست درایو خودروهای FMC تمدید شد.
در کارشوهای نوروزي شركت فردا موتورز كه سه محصول اين خودروساز به نمایش در آمده است، امکان تست درایو این خودروها نیز وجود دارد.

محمدرضا آریان نژاد، مدیر بازاریابی فردا موتورز، درخصوص این رویداد گفت: برگزاری رويدادهاي مشابه در شهرهای مختلف از برنامه های مهم خودروسازی فرداست تا کسانی که علاقمند به خرید محصولات این گروه هستند، پیش از خرید با تست خودرو مورد نظر خود، با خیال آسوده تصمیم گرفته و خودرو موردنظر خود را خريداري كنند.
این برنامه ها از سال گذشته نیز برای هموطنان فرصت کافی جهت بررسی خودرو را فراهم كرده و فردا موتورز برای تسهیل فرایند خرید مشتریان تصمیم به اجرای مجدد این رویداد در فرصت های پیش رو و در شهرهاي مختلف ايران کرده است.

مدیر بازاریابی فردا موتورز افزود: در 8 روز اول سال، این رویداد در استانهاي شمالي و در مقاصد گردشگری برگزار و مورد استقبال علاقمندان قرار گرفت و همین مورد نیز باعث تمدید زمان تا انتهای تعطیلات نوروز شد و پس از تعطیلات نیز به مرور مقاصد دیگری انتخاب خواهد شد تا این فرصت برای تمامی هم میهنان ایجاد شود.

آریان نژاد با اشاره به استقبال مخاطبان از این رویداد و ازدحام علاقمندان جهت تست خودروها، گفت: از افرادی که علاقمند به تست خودروهای فردا موتورز هستند و تا پایان تعطیلات در استانهاي شمالي حضور دارند می خواهیم تا با ارسال پیام به صفحات مجازی فردا موتورز به همکاران ما در عاملیت هاي فروش و خدمات پس از فروش کمک کنند تا با ثبت نوبت این عزیزان برنامه تست را با نظمی درخور مشتریان انجام دهند.

او در پایان ضمن تشکر از همراهی مشتریان و علاقمندان به محصولات این گروه خودروسازی، گفت: فردا موتورز به زودی برنامه های متنوع خود را در سال 1401 را آغاز و با محصولات جديد و شرايط مناسب فروش ، تجربه جديدي را براي مشتريان برند فردا فراهم خواهد آورد .
                            ",https://www.asriran.com/003UcO
832685,۱۴۰۱/۰۱/۰۹,اقتصادی,نحوه فعالیت صنوف در ماه رمضان / ممنوعیت فعالیت رستوران‌ها تا اذان,اماکن مختلفی از جمله بستنی فروشی‌ها، آبمیوه فروشی‌ها، رستوران، فست‌فودها باید فعالیت خود را به بعد از اذان مغرب موکول کنند.,"رییس پلیس نظارت بر اماکن تهران در آستانه ماه مبارک رمضان درباره چگونگی فعالیت صنوف در ایام روزه‌داری، گفت: فعالیت اماکنی نظیر بستنی فروشی‌ها، آبمیوه فروشی‌ها، رستوران، فست‌فودها تا اذان مغرب ممنوع است و برای اینکه بتوانند تا اذان صبح فعالیت داشته باشند نیاز به بررسی محیط و صدور مجوز است.
به گزارش ایسنا، سرهنگ مرادیان - رییس پلیس نظارت بر اماکن تهران درباره فعالیت واحدهای صنفی متفاوت در ماه مبارک رمضان گفت: با توجه به ابلاغیه‌ای که از سوی پلیس نظارت براماکن تهران صادر شده است، اماکن مختلفی از جمله بستنی فروشی‌ها، آبمیوه فروشی‌ها، رستوران، فست‌فودها باید فعالیت خود را به بعد از اذان مغرب موکول کنند و فعالیت آن‌ها طی روز جهت حفظ حرمت ماه مبارک رمضان ممنوع است.
وی درباره مراکز خدمات بیمارستانی و مراکز بین راهی گفت: برای فعالیت مرکز بین راهی و بیمارستانی مجوز صادر می‌شود تا بتوانند فعالیت کنند.
مرادیان در عین حال با بیان اینکه وظیفه است تا در پایانه‌های مسافربری از مسافران پذیرایی شود، ادامه داد: پذیرایی از مسافران و فعالیت رستوران ها و مراکز خدماتی باید به صورت بیرون‌بر باشد تا حرمت ماه مبارک رمضان حفظ شود و بدین منظور دستورالعمل های خاصی ارائه شده است.
رییس پلیس نظارت بر اماکن تهران ضمن تاکید مجدد بر اینکه فعالیت بعضی از واحدهای صنفی تا اذان مغرب ممنوع است، اظهار کرد: باید این اصناف فعایت خود را به بعد از اذان مغرب موکول کنند و برای فعالیت تا اذان صبح هم باید محل مورد نظر بررسی شده و باتوجه به نیاز مردم مجوز مخصوص ماه رمضان برای آن‌ها صادر می‌شود.
مرادیان در پایان در پاسخ به این سوال که آیا سوپرمارکت‌ها و فروشگاه‌ها می‌توانند شیوه فعالیت عادی خود را داشته باشند یا خیر، گفت: سوپرمارکت‌ها و فروشگاه‌ها می‌توانند به فعالیت عادی روزانه خود ادامه دهند.                           ",https://www.asriran.com/003UcP
832683,۱۴۰۱/۰۱/۰۹,ورزشی,حضور ۲ هزار نفری زنان در بازی ایران - لبنان/ تعدادی از زنان پشت درب ماندند,حدود ۲ هزار بانوی ایرانی با تهیه بلیت دیدار ایران و لبنان، در ورزشگاه امام رضا (ع) حاضر شدند و در جایگاه مخصوص بانوان در طبقه اول این ورزشگاه، مستقر شدند.,"پس از کش و قوس‌های زیاد، سرانجام تعدادی از بانوان موفق شدند برای تماشای دیدار ایران و لبنان، در ورزشگاه امام رضا(ع) حضور پیدا کنند.
به گزارش ایسنا، در حالی که حضور بانوان در آخرین دیدار تیم ملی در مقدماتی جام جهانی ۲۰۲۲ قطر برابر لبنان در هاله‌ای از ابهام بود، بالاخره بانوان موفق شدند در ورزشگاه امام رضا(ع) مشهد حضور پیدا کنند و شاهد دیدار شاگردان اسکوچیچ برابر لبنان باشند.
حدود ۲ هزار بانوی ایرانی با تهیه بلیت دیدار ایران و لبنان، در ورزشگاه امام رضا (ع) حاضر شدند و در جایگاه مخصوص بانوان در طبقه اول این ورزشگاه، مستقر شدند. برای این دیدار ۱۲۵۰۰ بلیت فروخته شده بود که ۲ هزار بلیت آن برای بانوان بود.
تا ساعاتی قبل از شروع دیدار ایران و لبنان، حضور بانوان در ورزشگاه امام رضا(ع) مشخص نبود و گفته شده بود بانوان اجازه ورود به ورزشگاه را ندارند اما پس از این که تعدادی از بانوان موفق شدند از سایت بلیت‌فروشی بلیت تهیه کنند و مقابل درب ورزشگاه حاضر شوند، نهایتا مجوز حضور آن‌ها در استادیوم امام رضا(ع) صادر شد.
البته یک سری از بانوانی که از سایت بلیت‌فروشی بلیت تهیه کرده‌اند، هنوز مقابل درب استادیوم هستند و موفق به حضور در ورزشگاه نشده‌اند.
دیدار ایران و لبنان از ساعت ۱۶ در ورزشگاه امام رضا(ع) برگزار می‌شود.                           ",https://www.asriran.com/003UcN
832682,۱۴۰۱/۰۱/۰۹,ورزشی,بازی ایران و لبنان/ مسئولان هنوز اجازه ورود زنان به ورزشگاه را نداده‌اند,برخی از تماشاگران خانم عنوان می‌کنند که ورود بانوان به استادیوم نامشخص است، اما برخی دیگر از تماشاگران خانم می‌گویند که ورود آنان به استادیوم در نیم ساعت مانده به آغاز بازی برنامه‌ریزی شده است.,"تعدادی از زنان با خریداری بلیت بازی ایران و لبنان مقابل ورزشگاه امام رضا (ع) مشهد حضور دارند اما مسئولان هنوز اجازه ورود آن‌ها به ورزشگاه را نداده‌اند.
به گزارش ایسنا، عده‌ای از تماشاگران خانم دیدار ایران و لبنان که روز گذشته از سایت فدراسیون فوتبال بلیط تهیه کرده‌اند در کمتر از ۲ ساعت مانده به آغاز بازی برای ورود به ورزشگاه دچار مشکل و سردرگمی شده‌اند.
برخی از تماشاگران خانم عنوان می‌کنند که ورود بانوان به استادیوم نامشخص است، اما برخی دیگر از تماشاگران خانم می‌گویند که ورود آنان به استادیوم در نیم ساعت مانده به آغاز بازی برنامه‌ریزی شده است.
 

در فاصه ۱ ساعت تا آغاز بازی ایران و لبنان، حدودا ۲ هزار هوادار تیم ملی ایران در ورزشگاه حضور دارند.
نکته جالب توجه اینکه هیچ‌یک از هواداران تیم ملی، فاصله‌گذاری اجتماعی ویژه شرایط کرونایی را رعایت نکرده‌اند.                           ",https://www.asriran.com/003UcM
832681,۱۴۰۱/۰۱/۰۹,اقتصادی,نرخ بیمه شخص ثالث پراید: 2 میلیون و 700,مردم اگر در سال گذشته بیمه نامه خریده باشند کماکان با همان بیمه نامه و براساس همان تعهد می‌توانند مبالغ بیمه را دریافت کنند و شرکت‌های بیمه هم از امروز براساس نرخ جدید دیه مبالغ را به بیمه گذاران پرداخت می‌کنند.,"مدیر کل برنامه ریزی و امور فنی بیمه مرکزی گفت: نرخ بیمه شخص ثالث پراید و پیکان اعلام شد.
عباسیان فر گفت: ساعتی قبل نرخ نامه‌های جدید براساس نرخ دیه سال ۱۴۰۱ را به شرکت‌های بیمه‌ای ابلاغ کردیم و هم اکنون نرخ بیمه شخص ثالث برای سواری پیکان و پراید که در مقابل سایر ناوگان سواری حق بیمه کمتری دارند حدود ۲ میلیون و ۷۰۰ هزار تومان است و بیمه گذاران با توجه به سوابقی که هر فردی دارد بین ۳۰ تا ۴۰ درصد تخفیف برای افراد قائل می‌شوند.
به گفته مدیر کل برنامه ریزی و امور فنی بیمه مرکزی طبق قانون هر کسی در سال گذشته بیمه نامه‌ای خرید باشد، نیازی به الحاقیه جدید ندارد و و مردم اگر در سال گذشته بیمه نامه خریده باشند کماکان با همان بیمه نامه و براساس همان تعهد می‌توانند مبالغ بیمه را دریافت کنند و شرکت‌های بیمه هم از امروز براساس نرخ جدید دیه مبالغ را به بیمه گذاران پرداخت می‌کنند.
دیروز قوه قضائیه نرخ دیه کامل را ۶۰۰ میلیون تومان اعلام کرد که در مقایسه با سال گذشته رشد ۲۵ درصدی داشته و بیمه مرکزی هم برای آنکه فشار چندانی به مردم وارد نشود، حق بیمه را در شورای عالی بیمه ۲۱ درصد افزایش داده است.                           ",https://www.asriran.com/003UcL
832680,۱۴۰۱/۰۱/۰۹,ورزشی,اعلام ترکیب ایران مقابل لبنان,اسکوچیچ در فاصله یک ساعت تا برگزاری دیدار تیم ملی فوتبال ایران مقابل لبنان، اسامی بازیکنان مدنظر خود برای این بازی را اعلام کرد.,"دراگان اسکوچیچ ترکیب تیم ملی ایران مقابل لبنان را اعلام کرد.
به گزارش ایسنا، دراگان اسکوچیچ در فاصله یک ساعت تا برگزاری دیدار تیم ملی فوتبال ایران مقابل لبنان، اسامی بازیکنان مدنظر خود برای این بازی را اعلام کرد.
ترکیب تیم ملی ایران: علیرضا بیرانوند، حسین کنعانی‌زادگان، مجید حسینی، صادق محرمی، امید نورافکن، سعید عزت‌اللهی، احمد نوراللهی، علی قلی زاده، اللهیار صیادمنش، علیرضا جهانبخش و سردار آزمون.                           ",https://www.asriran.com/003UcK
832679,۱۴۰۱/۰۱/۰۹,عمومی,گاف عجیب اکانت رسمی وزارت دفاع اوکراین (فیلم),"اکانت رسمی وزارت دفاع اکراین با انتشار ویدیویی از بازی آرما3 مدعی شد پدافند این کشور  چهار فروند هلی کوپتر روسی را در خرسون سرنگون کرده است!

جالی اینجاست که نوع هلی کوپترهای سرنگون شده را نیز اعلام کرده و نوشته که از نوع کاموف 52 بوده اند./پارتیزان",کد ویدیو  دانلود    فیلم اصلی                                     ,https://www.asriran.com/003UcJ
832676,۱۴۰۱/۰۱/۰۹,بین الملل,شعار الله اکبر نظامیان روسیه در اوکراین (فیلم),"لشکر چچنی ها بخشی از عملیات تصرف ماریوپول اوکراین اوکراین را بر عهده دارند.

جمهوری چچن یکی از مناطق خودمختار  روسیه به مرکزیت گروزنی است و اکثر جمعیت آن را مسلمانان تشکیل می دهند.",کد ویدیو  دانلود    فیلم اصلی                                     ,https://www.asriran.com/003UcG
832678,۱۴۰۱/۰۱/۰۹,فرهنگی/هنری,موقعیت مهدی یا موقعیت هادی,اما آنچه از آب در آمده سیاه مشقی است که چیزی بر یاد شهید باکری در ذهن و دل ما نمی افزاید.,"جواد رنجبر درخشیلر  - جنگ هشت ساله عراق با ایران دو جنبه دارد. بعد نخستین آن که ملی و عمومی است به نام دفاع مقدس نامی شده و بعد دوم بحث های بی پایان نظامی و سیاسی است در چگونگی اداره جنگ و تاریخ آن و سهم افراد در موفقیت ها و شکست ها.
بعد اول مبانی اسطوره ای و فرهنگی و حیثیتی دارد و بعد دوم تاریخی و تجربی است. در اولی شهادت و وطن کلیدواژه های اصلی است،در دومی آمارها و احتمالات تاکتیکی و استراتژیک. 
پس از سی سال از پایان جنگ هنوز کاری مهم در سینما و نمایش برای نمایش ابعاد ملی و اسطوره ای دفاع مقدس نشده است. روایت باشکوه خرمشهر و یاد شهدا هنوز در هیچ فیلمی چنان نیامده که تماشاگر را از صندلی بلند کند و در ذهن او خاطره ای باشکوه و شیرین بسازد. 
انتظار می رفت فیلم موقعیت مهدی که نخستین حضور شهید باکری در سینما بود چنین فیلمی باشد و یاد آن شهید عزیز را به یک ارزش ملی و میهنی تصویری تبدیل کند. آیا چنین شده است؟ 
فیلم موقعیت مهدی نوشته و ساخته آقای هادی حجازی فر نه فیلمی در حد و اندازه سینمای ایران است و نه در حد شهید مهدی باکری و برادر ایشان شهید حمید باکری.
فیلمنامه کاملا گسیخته و شلخته است. اپیزودیک شدن فیلمنامه نشان می دهد نویسنده به موضوع تسلط نداشته و ضعف خود را در یک روش تکنیکی کاملا نامناسب پنهان کرده است. کدام فیلم حماسی و اسطوره ای و تاریخی را سراغ دارید که اپیزودیک باشد؟ این روش مناسب فیلم های مستند و تحلیلی اجتماعی است. 
افزون بر روش نامناسب فیلمنامه نویسی نام هایی که برای اپیزودها انتخاب شده دم دستی و گاه مثل نام اپیزود آخر (لباس های خیس) عجیب و نامناسب است. 
مشکل فیلم فقط فیلمنامه نیست. فیلم از شخصیت پردازی بی بهره است. شخصیت عظیم الشان شهیدان باکری چند لایه، حماسی، ملی و بسیار عمیق است. فیلم تقریبا هیچ یک از جنبه های شخصیتی شهیدان را نمی تواند نشان بدهد. به تبع شخصیت پردازی ضعیف بازی ها ضعیف و تصنعی است. هادی حجازی فر شهید مهدی باکری را باور نکرده و تا پایان فیلم فقط هادی حجازی فر را می بینیم نه مهدی باکری را.
نماهای ایستا و بسته فیلم حتی در میدان جنگ و ضرباهنگ کند فیلم کمکی به برانگیختن و احساس تماشاگر و همذات پنداری با شخصیت شهید باکری نمی کند. بیشتر ملال آور است، و انگار کارگردان نمی داند چه می خواهد بکند. حتی صحنه های معدود تاثیرگذار فیلم همانند صحنه پیکر شهید حمید باکری با قطع نامناسب به زمین فوتبال و بازی بچه ها مثل آب سردی است که بر سر تماشاگر می ریزد. 
صحنه های تاثیرگذار فیلم مثل صحنه گفتگوی شهید باکری با همسرش در داخل خودرو در جاده و یا صحنه گریه خواهر شهیدان به این دلیل که رها می شوند در بافت فیلم جا نمی افتند. این صحنه ها در هر فیلمی می توانست باشد. آنچه این صحنه و مثلا صحنه بار بردن شهید در اسباب کشی را تاثیرگذار و معنی دار می کرد صحنه های رشادت و پهلوانی شهید در میدان نبرد بود که متاسفانه جایش در فیلم خالی است. تنها دو بار شهید مهدی باکری دست به آر پی جی می برد که بار دوم شهید می شود. صحنه بردن پیکر شهید به قایق صحنه ای نازیبا و حتی موهن است. در قایق هم تصویر پیکر شهید بسیار نامناسب است و دریغ از ذره ای احترام.
فیلم درباره شهید مهدی باکری باید یک اثر ملی و میهنی شورانگیز و اسطوره ای ارزشمند باشد. چنین فیلمی باید نشان می داد که چگونه یک مهندس باهوش به یک فرمانده جنگ تبدیل شد؟ چگونه مردی از ارومیه به خوزستان سپه کشید و چگونه به نمادی از دفاع مقدس تبدیل شد؟ چگونه آذری ترک زبان با خوزستانی عرب زبان به زبان فارسی هماهنگ می شدند و در برابر دشمن می ایستادند؟ 
اما آنچه از آب در آمده سیاه مشقی است که چیزی بر یاد شهید باکری در ذهن و دل ما نمی افزاید.
شهید باکری در فیلم موقعیت مهدی شخصیت متوسطی است که کارگردان گاه او را به بن بست رسیده ای تصویر می کند که بی اختیار مخاطب را یاد تحلیل های جنگ شبکه بی بی سی فارسی می اندازد.
ای کاش فیلم ساختن درباره قهرمانان جنگ به افراد حرفه ای سینما سپرده شود. کسانی که ابعاد ملی و حیثیتی و اسطوره ای نمادهای فرهنگی را بدانند. حق این شهدا را در جامعه به درستی ادا نکرده ایم دست کم در سینما و هنر ادا کنیم.                           ",https://www.asriran.com/003UcI
832677,۱۴۰۱/۰۱/۰۹,اقتصادی,آمار بانک مرکزی از چک‌‌های برگشتی,نسبت تعداد و ارزش چک های برگشتی به مبادله شده در این ماه به ترتیب برابر با 9 درصد و 12 درصد بوده است.,"آمار چک های مبادله شده در بهمن 1400 نشان می دهد که در این ماه به طور متوسط، از هر 100 فقره چک 9 فقره و از هر 100 میلیون چک 12 میلیون برگشت خورده که نسبت به مدت مشابه سال قبل بهبود یافته است.به گزارش فارس بنابر جدیدترین گزارش بانک مرکزی که مطابق روند هر ماه، آمار چک های مبادله شده را منتشر کرده است، در بهمن سال 1400 در مجموع 6.3 میلیون فقره چک به ارزش 265.9 هزار میلیارد تومان مبادله شد که از این میان، 567 هزار فقره چک به ارزش 32.2 هزار میلیارد تومان برگشت خورده است.
بنابراین، نسبت تعداد و ارزش چک های برگشتی به مبادله شده در این ماه به ترتیب برابر با 9 درصد و 12 درصد بوده است.
همچنین در ماه دی پارسال نیز در مجموع 6.5 میلیون فقره چک به ارزش 269.7 هزار میلیارد تومان مبادله شده بود که سهم چک های برگشتی برابر با 553 هزار فقره به ارزش 30.5 هزار میلیارد تومان بوده است.
از این رو در دی 1400 نسبت تعداد و ارزش چک های برگشتی به مبادله شده به ترتیب برابر با 8.5 درصد و 11.3 درصد بوده است.
مقایسه آذر و دی سال 1400 مشخص می کند نسبت تعداد چک های برگشتی به مبادله شده 6 درصد افزایش یافته و نسبت ارزش چک های برگشتی به مبادله شده نیز با افزایش 6.2 درصدی همراه بوده است.
همچنین آمار مربوط به یک سال منتهی به بهمن ماه سال 1400 نیز نشان می دهد که در این بازه زمانی، در مجموع 84.1 میلیون فقره چک به ارزش 2713.3 هزار میلیارد تومان مبادله شده که میزان چک های برگشتی به اندازه 7.566 میلیون فقره به ارزش 327.3 هزار میلیارد تومان بوده است؛ از این رو نسبت تعداد و ارزش چک های برگشتی به مبادله شده برابر با 8.9 درصد و 12 درصد بوده است.
از طرف دیگر در یک سال منتهی به بهمن سال 1399 در مجموع 101.9 میلیون فقره چک به ارزش 2092.1 هزار میلیارد تومان مبادل شده که سهم چک های برگشتی 10.244 میلیون فقره چک به ارزش 235.5 هزار میلیارد تومان بوده که نسبت تعداد و ارزش چک های برگشتی به مبادله شده به ترتیب برابر با 10 درصد و 11.3 درصد بوده است.
از این رو مقایسه بین یک سال منتهی به بهمن ماه 1400 و یک سال منتهی به بهمن سال 1399، نشان می دهد که نسبت تعداد چک های برگشتی به مبادله شده با کاهش 10.5 درصدی و نسبت ارزش چک های برگشتی به مبادله شده با افزایش 7 درصدی همراه بوده است.
در یک سال منتهی به بهمن سال 1397، یعنی قبل از اجرای قانون جدید چک، نسبت تعداد و ارزش چک های برگشتی به مبادله شده به ترتیب برابر با 13.2 و 15.7 درصد بوده است. از این رو آمار مربوط به دوره مشابه در سال 1400 حکایت از بهبود 32 درصدی در نسبت تعداد و بهبود 23 درصدی در نسبت ارزش چک های برگشتی به مبادله شده دارد.                           ",https://www.asriran.com/003UcH
832675,۱۴۰۱/۰۱/۰۹,اقتصادی,سکه 50 هزار تومان ارزان شد,در بازار طلا نیز نرخ هر گرم طلای ۱۸ عیار به یک میلیون و ۲۴۳ هزار تومان رسید و قیمت هر مثقال طلا نیز پنج‌ میلیون و ۳۸۵ هزار تومان شد.,"قیمت سکه امروز (سه‌شنبه، نهم فروردین ماه ۱۴۰۱) با کاهش ۵۰ هزار تومانی نسبت به روز گذشته به ۱۲ میلیون و ۴۰۰ هزار تومان رسید.
به گزارش ایرنا، در ساعت ۱۳ و ۴۰ دقیقه امروز ارزش هر قطعه سکه تمام بهار آزادی طرح جدید به ۱۲ میلیون و ۴۰۰ هزار تومان رسید. سکه تمام بهار آزادی طرح قدیم نیز با قیمت ۱۲ میلیون و ۲۰۰ هزار تومان معامله شد.
همچنین امروز نیم‌سکه بهار آزادی هفت میلیون و ۲۰۰ هزار تومان، ربع سکه سه میلیون و ۹۵۰ هزار تومان و سکه یک گرمی ۲ میلیون و ۴۵۰ هزار تومان قیمت خورد.
علاوه بر این، در بازار طلا نیز نرخ هر گرم طلای ۱۸ عیار به یک میلیون و ۲۴۳ هزار تومان رسید و قیمت هر مثقال طلا نیز پنج‌ میلیون و ۳۸۵ هزار تومان شد.
اُنس جهانی طلا نیز با قیمت یک‌هزار و ۹۱۴ دلار و ۴۲ سنت معامله شد.                           ",https://www.asriran.com/003UcF
832674,۱۴۰۱/۰۱/۰۹,بین الملل,بورل: مذاکرات وین به خاطر مانع‌تراشی روسیه به تعویق افتاد,مسوول سیاست خارجی اتحادیه اروپا گفت، روسیه به دنبال اهرم فشاری علیه غرب در زمینه حمله‌اش به اوکراین بود.,"جوزپ بورل، مسئول سیاست خارجی اتحادیه اروپا گفت مذاکرات بین قدرت‌های جهانی و ایران درباره احیای برجام در آستانه نهایی شدن بوده اما با «مانع‌تراشی» روسیه متوقف مانده است.
 
به گزارش یورونیوز، بورل که روز دوشنبه پس از بازگشت از سفر خود به قطر در پارلمان اروپا حاضر شده بود، گفت: «به نظر می‌آمد دو هفته پیش تقریباً به توافق رسیده بودیم اما بعد روسیه وارد شد و مانع‌تراشی کرد.»
 
روسیه پیشتر در جریان مذاکرات ایران و قدرت‌های جهانی اعلام کرده بود که غرب باید تضمین دهد تحریم‌های وضع‌شده علیه مسکو به خاطر جنگ در اوکراین به تجارت این کشور با ایران لطمه وارد نخواهد کرد. امری که باعث توقف گفتگوهای طرفین شد.
 
بورل با بیان اینکه مسکو با این اقدام به دنبال اهرم فشاری بر غرب همزمان با عملیات نظامی خود در اوکراین بوده، گفت: «روسیه همچنین به طور خاص می‌خواهد از لغو تحریم‌های نفتی ایران جلوگیری کند چرا که با شروع تولید نفتی دوباره ایران، عرضه بیشتری در بازارها وجود خواهد داشت و این به نفع روسیه نیست.»
 
این مقام ارشد اتحادیه اروپا اضافه کرد: «این مایه شرمساری است که وقتی تا این حد به توافقی نزدیک هستیم به آن دست نیابیم. با این حال نمی‌توانم تضمین کنم که حتما به توافق خواهیم رسید.»
 
تردیدها از سوی بورل درباره به سرانجام رسیدن توافق برجام پس از آن اظهار می‌شود که پیشتر در آخر هفته گذشته وی نسبت به حصول توافق در «چند روز آینده» ابراز خوشبینی کرده بود.
 
مسئول سیاست خارجی اتحادیه اروپا درباره دیگر موارد محل بحث گفت: «در حال حاضر ما مسائل دیگری داریم که بخشی از توافق اتمی به حساب نمی‌آیند بلکه به صورت جانبی مطرح هستند مثل وضعیت سپاه پاسداران در ایران».
منابع نزدیک به مذاکرات پیشتر گفته بودند که یکی از مسائل مهم باقیمانده وجود نام سپاه پاسداران در لیست سازمان‌های تروریستی آمریکا است و تهران می‌گوید تنها در صورتی حاضر به توافق می‌شود که مقامات آمریکایی سپاه را از چنین لیستی خارج کنند. جوزپ بورل با اشاره به کوشش‌ها برای رفع اختلافات باقیمانده گفت: «تیم‌های من بین تهران، وین و واشنگتن در حال رفت و آمد هستند تا راه حلی پیدا کنند.» 
روز شنبه این هفته انریکه مورا، معاون مسئول سیاست خارجی اتحادیه اروپا، برای مذاکرات با علی باقری کنی مذاکره‌کننده ارشد هسته‌ای ایران به تهران سفر کرده بود.
 
حسین امیر عبداللهیان، وزیر امور خارجه ایران در روزهای گذشته تاکید کرده است در صورتی که واشنگتن «رویکردی واقع‌گرایانه» داشته باشد حصول به توافق در سریع‌ترین زمان امکان‌پذیر است.
                           ",https://www.asriran.com/003UcE
832673,۱۴۰۱/۰۱/۰۹,اجتماعی ,فردا؛ رگبار و رعد و برق در تهران,بر اساس اعلام اداره کل هواشناسی استان تهران، ایستگاه فیروزکوه آلودگی-امین آباد با کمینه دمای منفی ۶- درجه سانتیگراد سردترین نقطه استان تهران در ۲۴ ساعت گذشته بوده‌ است.,"بر اساس اعلام اداره کل هواشناسی استان تهران، آسمان تهران از فردا افزایش ابرناکی و در پاره‌ای نقاط به ویژه در ارتفاعات گاهی رگبار و رعد و برق همراه با وزش باد خواهد داشت، البته طی روزهای آینده افزایش تدریجی دما در سطح استان پیش بینی می‌شود.
به گزارش ایسنا،بر اساس بررسی داده‌ها و نقشه‌های پیش‌یابی هواشناسی، آسمان استان تهران طی ۲۴ ساعت آینده آسمان صاف همراه با وزش باد به ویژه در ساعات بعد از ظهر و در نیمه جنوبی استان پیش‌بینی می‌شود.
از اواخر وقت چهارشنبه تا پنج شنبه شب (۱۰ تا ۱۱ فروردین‌ماه) افزایش ابرناکی و در پاره‌ای نقاط به ویژه در ارتفاعات گاهی رگبار و رعد و برق همراه با وزش باد مورد انتظار است و برای روزهای جمعه تا شنبه شب (۱۲ تا ۱۳ فروردین ماه) آسمان صاف در برخی مناطق قسمتی ابری همراه با وزش باد و از شنبه شب افزایش ابرناکی پیش‌بینی می‌شود.
همچنین طی روزهای آینده شاهد روند تدریجی افزایش دما در سطح استان خواهیم بود.
بر اساس اعلام اداره کل هواشناسی استان تهران، ایستگاه فیروزکوه آلودگی-امین آباد با کمینه دمای منفی ۶- درجه سانتیگراد سردترین نقطه استان تهران در ۲۴ ساعت گذشته بوده‌ است.
همچنین آسمان تهران فردا (۱۰ فروردین ماه) صاف تا قسمتی ابری همراه با وزش باد با حداقل دمای ۸ و حداکثر دمای ۲۰ درجه سانتیگراد و طی پنج‌شنبه (۱۱ فروردین ماه) نیمه ابری تا ابری و از بعد از ظهر وزش باد و گاهی وزش باد شدید همراه با بارش پراکنده با احتمال رعد و برق با حداقل دمای ۷ و حداکثر دمای ۲۱ درجه سانتیگراد پیش‌بینی می‌شود.                           ",https://www.asriran.com/003UcD
832657,۱۴۰۱/۰۱/۰۹,اجتماعی ,پیامک‌های کلاهبرداری را چگونه بشناسیم؟,ثبت‌نام سهام عدالت، ابلاغ الکترونیک قضایی، رجیستری تلفن همراه و سامانه همتا، اینترنت هدیه سال ۱۴۰۱ و ... از مهم‌ترین عناوینی هستند که توسط مجرمان سایبری برای کلاه‌برداری از هموطنان استفاده‌شده است.,"سرپرست اداره پیشگیری از جرائم سایبری مرکز تشخیص و پیشگیری پلیس فتا گفت: ارسال پیامک‌های جعلی و کلاه‌برداری به یکی از مهم‌ترین شگردهای مجرمان سایبری در این ایام تبدیل‌شده است و این پیامک‌ها حاوی لینک های جعلی بوده و از سرشماره‌های معمولی ارسال‌ می‌شود.
به گزارش ایرنا از پایگاه اطلاع‌رسانی پلیس فتا، سرهنگ دوم حامد محمدی سپاسی با بیان این مطالب افزود: سوءاستفاده از مناسبت‌ها، حوادث و اخبار مهم روز یکی از مهم‌ترین ترفندهای مجرمان سایبری برای کلاه‌برداری از هموطنان است.
وی ادامه داد: ثبت‌نام سهام عدالت، ابلاغ الکترونیک قضایی، رجیستری تلفن همراه و سامانه همتا، اینترنت هدیه سال ۱۴۰۱ و ... از مهم‌ترین عناوینی هستند که توسط مجرمان سایبری برای کلاه‌برداری از هموطنان استفاده‌شده است.
سرهنگ سپاسی در ادامه با اشاره به آمار بالای وقوع این‌گونه کلاه‌برداری‌ها تأکید کرد: هموطنان باید به این نکته توجه داشته باشند که بسیاری از این پیامک‌ها جعلی بوده و مجرمان به دنبال کلاه‌برداری و برداشت غیرمجاز از حساب‌های بانکی آنان هستند.
وی در پاسخ به این سؤال که چگونه پیامک‌های جعلی را از واقعی تشخیص بدهیم، گفت: پیامک‌های جعلی دو مشخصه مهم دارند؛ یکی اینکه این پیامک‌ها از سرشماره‌های معمولی و شخصی ارسال می‌شوند که لازم است هموطنان به‌محض مشاهده این‌گونه پیامک‌ها بدون توجه به آن شماره مذکور را مسدود کنند.
سرهنگ سپاسی در ادامه گفت: اکثر مراجع رسمی پیامک های خود را از سرشماره های مشخص (mask number) ارسال می کنند. adliran، hamta، policefata، bargh، rahvar naja و... از مهمترین سرشماره هایی هستند که توسط سازمان های مربوطه مورد استفاده قرار گرفته و پیامک های خود را ارسال می کنند.
سرپرست اداره پیشگیری از جرائم سایبری پلیس فتا دومین مشخصه پیامک‌های جعلی را ارائه لینک‌های فیشینگ عنوان کرد و گفت: معمولاً در انتهای پیامک‌های جعلی لینکی به کاربر معرفی‌شده و از وی خواسته می‌شود با مراجعه به لینک مذکور مراحل بعدی را پیگیری کند؛ مراحلی که با اخذ اطلاعات و یا ارسال بدافزار همراه خواهد بود.
سرهنگ سپاسی ادامه داد: این لینک‌های جعلی بوده و یا به درگاه‌های جعلی(فیشینگ) هدایت‌شده و یا با نصب اپلیکیشن‌های جعلی به دنبال اخذ دسترسی به اطلاعات ذخیره‌شده درگوشی قربانی(گالری تصاویر، دفترچه تلفن همراه، دسترسی به رمزهای عبور و ...) هستند.
وی در توصیه به کاربران تأکیدکرد: به‌ محض مراجعه به لینک‌های معرفی‌ شده باید منتظر وقوع کلاه‌برداری و سوء استفاده از شماره تلفن و لیست مخاطبین فرد قربانی باشیم؛ پس کاربران گرامی باید بدون توجه به این پیامک‌ها نسبت به حذف پیامک و مسدود کردن شماره تلفن مذکور اقدام کنند.
این مقام ارشد انتظامی در ادامه گفت: بنا به هر دلیلی اگر با مراجعه به لینک های ارسالی مورد سوءاستفاده مجرمان سایبری قرار گرفته و از شماره شما به دیگران، پیامک های کلاهبرداری ارسال شد، بلافاصله ضمن اطلاع رسانی به مخاطبین خود نسبت به حذف دسترسی های ایجاد شده اقدام و در صورت امکان گوشی خود را به تنظیمات کارخانه برگردانید.
سرهنگ سپاسی اضافه کرد: وب‌سایت پلیس فتا به آدرس cyberpolice.ir مرجعی کامل از اخبار، اطلاعات و آموزش‌های سایبری بوده و کاربران با مراجعه به آن‌ها می‌توانند راهنمایی‌های لازم را دریافت کنند و در صورت نیاز نیز می‌توانند گزارش موارد مشکوک را در سامانه پاسخگویی فوریت‌های سایبری و شماره تلفن ۰۹۶۳۸۰ به‌صورت شبانه‌روزی با همکاران ما در میان بگذارند.                           ",https://www.asriran.com/003Ubx
832656,۱۴۰۱/۰۱/۰۹,اقتصادی,فعالیت بنادر کیش از سر گرفته شد,هم اکنون ۱۸ شناور از بندرگاه کیش به سمت بنادر چارک و آفتاب و برعکس در حال فعالیت هستند و روند خدمت رسانی در این بنادر به منظور سهولت فرایند حمل و نقل مسافران به صورت ۲۴ ساعته خواهد بود.,"سرپرست شرکت بنادر و فرودگاه های کیش گفت: فعالیت بنادر این جزیره پس از ۲ روز وقفه به علت ناپایداری های دریایی دوباره از سر گرفته شد.
عزت الله محمدی روز سه شنبه در گفت و گو با خبرنگار ایرنا اظهار داشت: از صبح امروز با کاهش شدت وزش باد ۲ لندینگ کرافت اقدام به بارگیری خودروهای سواری و حرکت به سمت بندر چارک کرده و حرکت بعدی نیز ساعت ۱۰ خواهد بود.
وی اضافه کرد: هم اکنون ۱۸ شناور از بندرگاه کیش به سمت بنادر چارک و آفتاب و برعکس در حال فعالیت هستند و روند خدمت رسانی در این بنادر به منظور سهولت فرایند حمل و نقل مسافران به صورت ۲۴ ساعته خواهد بود.
سرپرست شرکت بنادر و فرودگاه های کیش افزود: با توجه به ازدحام مسافران برای خروج از جزیره تلاش می شود با حضور به موقع شناورها در بندرگاه هر چه سریع تر نسبت به تخلیه مسافران اقدام کرد.
جزیره کیش از اواخر روز یکشنبه هفتم تا بامداد امروز شاهد ناپایداری های دریایی و ورزش باد تا ۵۲ کیلومتر بر ساعت بود که این پدیده باعث تعطیلی ۲ روزه فعالیت شناورهای باری و مسافری شده بود.
از ابتدای آغاز سفرهای نوروزی تا کنون با فعالیت ۲۴ ساعته بندرگاه ۶۵ هزار مسافر در قالب ۲۴۷ حرکت شناور مسافری و ۷۷۰ حرکت شناور باری (لندینگ کرافت) به صورت رفت و برگشت از بنادر آفتاب و چارک به کیش و برعکس به این جزیره سفر کرده اند؛ کل آمار ورودی مسافر به جزیره کیش در این مدت از طریق فرودگاه و بندرگاه شامل ۱۵۵ هزار گردشگر است.
این جزیره به واسطه ایجاد زیرساخت های گردشگری هم اکنون با ۳۰ نوع خدمت توریستی یکی از مهمترین مراکز گردشگری ایران اسلامی بوده و به نسبت وسعت خود دارای یکی از وسیع ترین و کم خطرترین سواحل دنیااست.
پیش از شروع همه گیری کرونا جزیره کیش همه ساله شاهد حضور حدود ۲ میلیون گردشگر بود که این تعداد در سال های ۱۳۹۹ و ۱۴۰۰ به کمترین میزان خود رسیده بود اما هم اکنون در نتیجه اقدامات مقابله ای با ویروس کرونا از جمله واکسیناسیون عمومی سفرها به جزیره کیش مجددا آغاز شده است.                           ",https://www.asriran.com/003Ubw
832671,۱۴۰۱/۰۱/۰۹,سیاسی,دستور رئیس‌جمهور: واحدهای باقی‌مانده مسکن مهر پردیس را سریعا تکمیل کنید,رئیسی ابراز امیدواری کرد با همت وزارت راه‌وشهرسازی، شرکت عمران پردیس، سایر دستگاههای ذیربط و همچنین همراهی و همدلی مردم و ساکنان منطقه، مشکلات کسانی که سالها از حق خود محروم شده‌اند، حل شده و دغدغه‌های آنها برطرف شود.,"رئیس‌جمهور در بازدید از پروژه‌های مسکن مهر پردیس به وزارت راه‌ وشهرسازی و سایر دستگاه‌های مرتبط دستور داد، در اقدامی جهادی، عقب‌افتادگی‌ها در تکمیل واحدهای مسکن مهر را سریعا جبران و زمینه تحویل واحدهای باقیمانده را به متقاضیان فراهم کنند.
به گزارش ایسنا، آیت‌الله سیدابراهیم رئیسی روز سه‌شنبه با حضور در محل فاز ۹ شهر جدید پردیس، در گفت‌وگوی رودررو با ساکنان منطقه، مردم محلی و متقاضیان مسکن مهر و همچنین گزارش وزیر راه و شهرسازی و مسئولان شرکت عمران پردیس، در جریان مشکلات واحدهای مسکن مهر در پردیس قرار گرفت.
رئیس‌جمهور در این بازدید با ابراز ناراحتی از معطلی چندین ساله بخشی از متقاضیان واحدهای مسکن مهر، نگرانی‌ها و گلایه‌های آنان را قابل درک دانست و اظهار داشت: از اولویت‌های وزارت راه و شهرسازی این است که در کنار پیگیری اجرای نهضت ملی مسکن، با جدیت مشکلات کسانی را که با وجود پرداخت هزینه‌های درخواستی، به دلیل تعلل دستگاه‌های مسئول در ادوار گذشته سالها در انتظار دریافت واحد مسکونی خود مانده‌اند، پیگیری و زمینه تامین اعتبار و تکمیل واحدهای مسکونی مذکور را فراهم کند.
 رئیسی ابراز امیدواری کرد با همت وزارت راه‌وشهرسازی، شرکت عمران پردیس، سایر دستگاههای ذیربط و همچنین همراهی و همدلی مردم و ساکنان منطقه، مشکلات کسانی که سالها از حق خود محروم شده‌اند، حل شده و دغدغه‌های آنها برطرف شود.
در این بازدید وزیر راه و شهرسازی گزارشی از موقعیت مکانی و اراضی الحاقی برای طرح نهضت ملی مسکن و نیز مشکلات موجود در مسیر تکمیل واحدهای مسکن مهر و برنامه‌ریزی‌های انجام شده برای آماده سازی شبکه‌های زیربنایی و روبنایی فازهای مسکونی منطقه پردیس ارائه کرد.                           ",https://www.asriran.com/003UcB
832668,۱۴۰۱/۰۱/۰۹,اجتماعی ,آخرین آمار کرونا در ایران / 46 فوتی جدید,مجموع بیماران کووید۱۹ در کشور به ۷ میلیون و ۱۵۶ هزار و ۷۴۶ نفر رسید.,"بنابر اعلام وزارت بهداشت، در شبانه روز گذشته ۲هزار و ۷۴۳ مبتلای جدید کووید ۱۹ در کشور شناسایی شدند و متاسفانه ۴۶ تن از بیماران کرونا نیز جان خود به دلیل این بیماری را از دست دادند.
از دیروز تا امروز ۹ فروردین ماه ۱۴۰۱ و بر اساس معیارهای قطعی تشخیصی، دو هزار و ۷۴۳ بیمار جدید مبتلا به کووید۱۹ در کشور شناسایی شد که ۳۵۵ نفر از آنها بستری شدند.
مجموع بیماران کووید۱۹ در کشور به ۷ میلیون و ۱۵۶ هزار و ۷۴۶ نفر رسید.
متاسفانه در طول ۲۴ ساعت گذشته، ۴۶ بیمار کووید۱۹ جان خود را از دست دادند و مجموع جان باختگان این بیماری به ۱۴۰ هزار و ۱۰۹ نفر رسید.
خوشبختانه تا کنون ۶ میلیون و ۸۶۳ هزار و ۲۹۸ نفر از بیماران، بهبود یافته و یا از بیمارستانها ترخیص شده اند.
یک هزار و ۴۷۷ نفر از بیماران مبتلا به کووید۱۹ در بخش های مراقبت های ویژه بیمارستانها تحت مراقبت قرار دارند.
تا کنون ۴۹ میلیون و ۲۹۸ هزار و ۷۸۰ آزمایش تشخیص کووید۱۹ در کشور انجام شده است.
در حال حاضر ۲۴ شهرستان در وضعیت قرمز، ۶۸ شهرستان در وضعیت نارنجی، ۳۰۶ شهرستان در وضعیت زرد و ۵۰ شهرستان در وضعیت آبی قرار دارند.                           ",https://www.asriran.com/003Uc8
832655,۱۴۰۱/۰۱/۰۹,بین الملل,مصر: مشارکت ما در اجلاس نقب اسرائیل، برای ایجاد ائتلاف علیه ایران نیست,مشارکت مصر در نشست نقب برای ایجاد ائتلاف علیه ایران نیست.,"وزیر امور خارجه مصر اعلام کرد که حضور قاهره در نشست‌ «نقب»، با هدف ایجاد ائتلاف علیه ایران نیست.
به گزارش فارس، «سامح شکری» وزیر امور خارجه مصر، ضمن اشاره به اهداف حضور کشورش در نشست شش جانبه «نقب» اعلام کرد که شرکت قاهره در این نشست به میزبانی رژیم صهیونیستی، برای ایجاد ائتلاف علیه هیچ طرفی (از جمله ایران) نیست.
طبق گزارش پایگاه خبری «روسیا الیوم» روز دوشنبه، وزیر امور خارجه مصر در نشست خبری مشترکش با «عبد الرحمن آل ثانی» همتای قطری خود تاکید کرد: مشارکت مصر در نشست نقب برای ایجاد ائتلاف علیه ایران نیست.
وزیر امور خارجه مصر در ادامه ادعا کرد: «حضور من در نشست نقب، با هدف تلاش برای دست‌یابی به صلح و رسیدگی به حقوق قانونی ملت فلسطین صورت گرفت».
وی در این نشست خبری مدعی شد: «تفکر ایجاد صلح و مسئله ازسرگیری گفت‌وگوهای اسرائیلی-فلسطینی، بخش اعظمی از دستورکار نشست نقب را به خود اختصاص داد».
شکری همچنین ضمن تاکید بر اهمیت تلاش‌ها برای تداوم آرامش و دوری از تصمیمات یک‌جانبه در مرحله پیش‌ِ‌رو، افزود: این اقدامات در چارچوب توجه به وضعیت اقتصادی ملت فلسطین انجام می‌شود.
وزیر امور خارجه مصر روز یکشنبه به همراه همتایان خود از سه کشور امارات، بحرین و مغرب در نشستی با حضور «یائیر لاپید» وزیر خارجه رژیم صهیونیستی و «آنتونی بلینکن» وزیر خارجه آمریکا در منطقه اشغالی نقب شرکت کرده بود.                           ",https://www.asriran.com/003Ubv
832653,۱۴۰۱/۰۱/۰۹,سلامت,گل‌هایی که می‌توانید آن‌ها را بخورید,متخصصان توصیه می‌کنند گل‌ها را تصادفی مصرف نکنید. با پزشک در مورد اینکه چه گل‌هایی برای شما بی خطر هستند، صحبت کنید.,گل‌ها تنها برای زیبایی و تحسین آفریده نشده اند، بلکه فواید گل خوراکی می‌تواند مانند زیباییش حیرت آور باشد.به گزارش باشگاه خبرنگاران، گل‌ها نه تنها زیبا به نظر می‌رسند و عطرآگین هستند، بلکه برخی از آن‌ها طعم بسیار خوبی دارند. بیشتر گل‌های خوراکی سرشار از ویتامین C هستند و هر کدام دارای مزایای فراوانی هستند که باعث می‌شود آن‌ها را به رژیم غذایی خود اضافه کنید.گل هیبیسکوس: گلبرگ‌های این گل قرمز زیبا حاوی آنتی اکسیدان‌هایی است که به کاهش سطح کلسترول بد در بدن و افزایش سطح کلسترول خوب کمک می‌کند. این گل برای افراد مبتلا به اختلالات کبدی عالی است. مصرف منظم گل هیبیسکوس سلامت پوست و مو را افزایش می‌دهد.گل بنفشه: فریب ظاهر کوچک بنفشه را نخورید! این گل دارای خواص ضد التهابی است و سلامت رگ‌های خونی را نیز افزایش می‌دهد. بنفشه برای درمان بیماری‌های تنفسی نیز مفید است. سرشار از پتاسیم است و به عملکرد قلب و عضلات کمک می‌کند.گل رز: شیر گل رز بسیار محبوب است و طعم خوبی دارد. مردم سراسر جهان به روش‌های مختلف گلبرگ و گل رز را در رژیم غذایی خود قرار می‌دهند. چینی‌های باستان از آن برای درمان اختلالات گوارشی و قاعدگی استفاده می‌کردند. این گل کم کالری، سرشار از آب و حاوی مقادیری ویتامین A و E است.گل همیشه بهار: به دلیل استفاده موضعی برای زخم‌ها و درمان بیماری‌های پوستی به خوبی شناخته شده است. سلامت سلول‌ها را ارتقا می‌دهد و به طور بالقوه از سرطان جلوگیری می‌کند. گل همیشه بهار حاوی لوتئین (آنتی‌اکسیدانی که از آسیب‌های سلولی ناشی از رادیکال‌های آزاد جلوگیری می‌کند) در سلامت چشم و پوست بسیار موثر است.گل اسطوخودوس: دم کردن یک چای با گلبرگ‌های تازه، یا آسیاب کردن آن‌ها به شکل خمیر و خوردنش، ممکن است مفیدتر باشد. این گیاه بر سیستم گوارشی شما اثر می‌گذارد، استرس را کاهش می‌دهد و به‌عنوان کمک‌کننده خواب ملایم عمل می‌کند. اسطوخودوس منبع خوبی از ویتامین A است.متخصصان توصیه می‌کنند گل‌ها را تصادفی مصرف نکنید. با پزشک در مورد اینکه چه گل‌هایی برای شما بی خطر هستند، صحبت کنید. همچنین از انواعی مانند گل انگشتانه یا دستکش روباه و کروکوس یا گل زعفران زینتی که سمی هستند، دوری کنید.                           ,https://www.asriran.com/003Ubt
832650,۱۴۰۱/۰۱/۰۹,اجتماعی ,کرونا در گیلان افزایشی شد,۵۰ بیمار در بخش های مراقبت های ویژه بستری هستند و ۵۰ بیمار بدحال داریم.,"سخنگوی علوم پزشکی گیلان، از افزایش ۲۹ درصدی بیماران بستری گیلان نسبت به هفته گذشته خبر داد و تصریح کرد: ۵۲ بیمار جدید را بستری کردیم.
دکتر فردین مهرابیان در گفت وگو با ایسنا، با بیان اینکه طی شبانه روز گذشته ۵۲ بیمار جدید مبتلا به کرونا در مراکز درمانی استان گیلان بستری شدند، اظهار کرد: افزایش آمارهای کرونایی در گیلان را شاهد هستیم.
وی مجموع بیماران کرونایی بستری گیلان را ۱۷۹ نفر دانست و افزود: متاسفانه از این تعداد ۵۰ بیمار در بخش های مراقبت های ویژه بستری هستند و ۵۰ بیمار بدحال داریم.
سخنگوی دانشگاه علوم پزشکی گیلان، از افزایش ۲۹ درصدی بیماران بستری گیلان نسبت به هفته گذشته خبر داد و تصریح کرد: روز گذشته ۱۴۸ بیمار بستری، روز قبل تر ۱۴۲ بیمار بستری و دو روز قبل تر ۱۳۹ بیمار بستری داشتیم که نشان دهنده روند افزایشی است.
مهرابیان، یکی از مهمترین دلایل افزایش بیماری را روند کاهشی بستری ها در روزهای منتهی به سال جدید دانست و خاطرنشان کرد: شاهد کاهش رعایت موازین بهداشتی و افزایش عادی انگاری در مردم هستیم لذا مردم و مسافران حتما دستورالعمل های بهداشتی را جدی بگیرند و ماسک را کنار نگذارند.
وی با تاکید بر لزوم تکمیل هر سه دز واکسن طی روزهای پیش رو، یادآور شد: تاکنون در استان گیلان بیش از پنج میلیون و ۲۲۰ هزار دز واکسن کرونا تزریق شده است که معادل ۹۶ درصد دز اول، ۹۱ درصد دز دوم و ۴۵ درصد دز سوم است.                           ",https://www.asriran.com/003Ubq
832648,۱۴۰۱/۰۱/۰۹,اقتصادی,وزارت شهرسازی: فرصت ویرایش به متقاضیان مسکن/ مذاکره با  چین و ترکیه ادامه دارد,همکاران ما در استانها تا خردادماه فرصت دارند تا شرایط متقاضیان را بررسی و تعیین تکلیف کنند. نهایتا به متقاضیان اعلام می‌کنند که واجد شرایط هستند یا خیر.,"معاون وزیر راه و شهرسازی گفت: برای آن دسته از متقاضیان نهضت ملی مسکن که اطلاعات خود را به صورت ناقص در سامانه وارد کرده‌اند یا در ثبت مشخصات اشتباه داشته‌اند، مدت زمانی را به منظور ویرایش در نظر خواهیم گرفت که متعاقبا اعلام می‌شود.
محمود محمودزاده در گفت‌وگو با ایسنا اظهار کرد: پایان سال گذشته مهلت ثبت نام در طرح نهضت ملی مسکن به پایان رسید اما ممکن است اطلاعات بعضی افراد در سامانه جامع طرحهای حمایتی مسکن به صورت صحیح درج نشده یا ناقص صورت گرفته باشد که حتما زمانی را برای ویرایش اطلاعات آنها تعیین می‌کنیم. متعاقبا این زمان اعلام خواهد شد.
وی افزود: تمامی متقاضیان تا خردادماه تعیین تکلیف می‌شوند. برای بیش از ۹۰ درصد متقاضیان، سه شرط تاهل، ‌سرپرست خانوار بودن و سابقه مالکیت در ستاد وزارت راه و شهرسازی بررسی شده و شرط چهارم که سابقه سکونت پنج ساله در شهر مورد نظر است به استانها محول شده است.
معاون وزیر راه و شهرسازی تصریح کرد: همکاران ما در استانها تا خردادماه فرصت دارند تا شرایط متقاضیان را بررسی و تعیین تکلیف کنند. نهایتا به متقاضیان اعلام می‌کنند که واجد شرایط هستند یا خیر. اگر واجد شرایط هستند به آنها اعلام می‌شود که در بانک عامل حساب باز کنند و وارد اجرای پروژه خواهند شد.
مذاکره با چین از دستور کار خارج نشده است
محمودزاده همچنین درباره اینکه مذاکره با شرکتهای چینی برای ورود به طرح نهضت ملی مسکن به کجا رسید، اظهار کرد: مذاکره با شرکتهای خارجی مثل چین و ترکیه از دستور کار خارج نشده و ادامه دارد؛ چرا که برای حجم بزرگ ساخت و ساز در قالب نهضت ملی مسکن حتما نیاز به فناوری‌های جدید مقرون به صرفه داریم.
وی افزود: خیلی از فناوری‌های ساخت در کشور وجود دارد که می‌شود از آن استفاده کرد اما در پروژه جهش تولید و تامین مسکن باید استطاعت گروه‌های هدف این طرح را نیز مدنظر قرار دهیم که این فناوری‌ها بعضا چنین ویژگی ندارند.
معاون مسکن و ساختمان وزیر راه و شهرسازی گفت: در عین حال از توان سازندگان داخلی غافل نیستیم. موضوع صنعتی‌سازی را به فراخوان گذاشته‌ایم و از ۵۸۶ شرکت داخلی که تاییدیه فنی دارند خواسته‌ایم تا در طرح نهضت ملی مسکن سه مشخصه کیفیت، سرعت اجرا و کاهش قیمت تمام شده را در دستور کار قرار دهند؛ در این زمینه جلساتی را با برخی از آنها برگزار کرده‌ایم و یکی از مهمترین دستور کارهای وزارت راه و شهرسازی در سال جدید ارتقای فناوری ساخت است.                           ",https://www.asriran.com/003Ubo
832658,۱۴۰۱/۰۱/۰۹,اقتصادی,توزیع سبد کالای خانوار در بین خانوارهای محروم استان گلستان توسط بانک رفاه,,"بانک رفاه کارگران در راستای ایفای نقش موثر در حوزه مسئولیت‌های اجتماعی نسبت به تهیه و توزیع تعدادی سبد کالای خانوار(بسته معیشتی) در بین اقشار ضعیف و کمتر برخوردار اقدام کرد.
به گزارش روابط عمومی بانک رفاه کارگران، این سبدهای کالای خانوار مشتمل بر کالاهای اساسی از جمله برنج، روغن، حبوبات، چای، رب، قند، ماکارونی، کنسرو ماهی و.... در بین خانوارهای محروم استان گلستان توزیع شد.
بر اساس این گزارش، بسته‌های معیشتی مذکور طی مراسمی با حضور دکتر منتظری نماینده مردم شریف گرگان و آق‌قلا در مجلس شورای اسلامی و تنی چند از مقامات استانداری گلستان، در بین جامعه هدف توزیع شدند.                           ",https://www.asriran.com/003Uby
832659,۱۴۰۱/۰۱/۰۹,بین الملل,عذرخواهی از مرجعیت، سرانجام شخصیتی که فضای عراق را یک شبه به هم ریخت,طرفداران جنبش‌های النجباء و کتائب سیدالشهدا نیز با حمل پرچم‌هایی در اعتراض به اهانت به مراجع تقلید، مقابل مقر بارزانی‌ها تجمع کردند و براساس گزارش ها، شهروندان خشمگین را به خویشتنداری دعوت می کردند.,"«نایف کردستانی» از شخصیت‌های همسو با حزب دموکرات کردستان عراق به ریاست مسعود بارزانی، با عذرخواهی از آیت الله سیستانی مرجعیت عالیقدر دینی عراق مدعی شد که حساب او در توئیتر هک شده بود و بعد از بازیابی آن، مطلب اهانت آمیز منتشر شده در آن علیه مرجعیت عالی دینی را حذف کرده است.
به گزارش ایرنا، «نایف کردستانی» از شخصیت‌های همسو با حزب دموکرات کردستان عراق امروز دوشنبه درتوئیتی نوشت: از مقام مرجعیت آیت الله سیستانی به خاطر سوء برداشت درخصوص مرجعیت عذرخواهی می کنم و مطلب منتشر شده حذف شده است و عذرخواهی می کنم.
وی در توئیت دیگری نیز در این ارتباط نوشت: برادران عزیز حساب شخصی من هک شد و اندکی قبل آن را بازیابی کردم و من مسئول محتوای توئیت های منتشر شده درباره مرجعیت نیستم.
نایف کردستانی افزود: من از اینجا بار دیگر از مرجعیت دینی در نجف عذر می خواهم و مرجعیت خط قرمز است.
در توئیت منتشر شده در حساب نایف کردستانی در توئیتر که وی اکنون مدعی هک شدن آن است، به مرجعیت عالی دینی عراق اهانت شده و آمده بود: «من با مرجعیت عربی از [تبار] اهل بیت موافق هستم، نه با مرجعیت هندی، فارسی و افغان که سیّد نیستند، حتی اگر عمامه سیاه بر سر داشته باشند.»
در پی این مطلب اهانت آمیز به ساحت مرجعیت عالی دینی عراق بود که موج واکنش ها و محکومیت ها به آن در عراق به راه افتاد و مردم خشمگین نیمه شب یکشنبه به خیابان‌های بغداد آمدند و معترضان مقر حزب دموکرات را در منطقه «الکراده» بغداد به آتش کشیدند.
طرفداران جنبش‌های النجباء و کتائب سیدالشهدا نیز با حمل پرچم‌هایی در اعتراض به اهانت به مراجع تقلید، مقابل مقر بارزانی‌ها تجمع کردند و براساس گزارش ها، شهروندان خشمگین را به خویشتنداری دعوت می کردند.
همزمان، هشتگ « #الا_السید_المرجع » (به جز سید مرجع) با اشاره به عدم تحمل به عبور از خط قرمز شیعیان در جسارت به مراجع تقلید در شبکه‌های اجتماعی عراق داغ شد و در صدر ترندهای بامداد دوشنبه نشست.
تعدادی از کاربران شبکه‌های اجتماعی نیز شماره تماس نایف کردستانی معروف به «نایف گرگری» را در صفحات و گروه‌های متعدد به اشتراک گذاشتند.
برخی کانال‌های نزدیک به گروه‌های مقاومت عراق این جمله شهید ابومهدی المهندس را انعکاس دادند که گفته بود: «همه تیپ‌های الحشد الشعبی در اختیار مرجعیت است و دست‌هایی که به حریم آیت الله سیستانی دراز شود را قطع خواهیم کرد.»
پس از آن خانم «اخلاص صباح الدلیمی» نماینده حزب دموکرات کردستان در مجلس عراق به نمایندگی از این حزب در بیانیه‌ای، از نایف کردستانی اظهار برائت و توئیت موهن او را محکوم کرد.
در این بیانیه ادعا شد که نایف کردستانی «هیچ رابطه یا وابستگی به حزب دموکرات کردستان نه از دور و نه از نزدیک ندارد و توئیت او صرفا نظر شخصی خود او است».
در همین حال، کانال صابرین نیوز با به اشتراک گذاشتن لینکی از یک توئیت پیشین نایف کردستانی، اعلام کرد که او عضو هیات کردی در مذاکرات ائتلاف سه گانه پارلمانی بوده است.
تصویر او نیز در یکی از تجمع‌های حزبی در کنار مسرور بارزانی نخست وزیر اقلیم کردستان عراق و عضو برجسته دفتر سیاسی حزب دموکرات کردستان و نیچروان بارزانی رئیس اقلیم کردستان و معاون رئیس حزب دموکرات کردستان نیز در شبکه‌های اجتماعی و برخی رسانه‌ها چرخانده شد که به گفته فعالان اجتماعی، حاکی از ارتباطات نایف کردستانی با رهبران حزب دمکرات کردستان برخلاف ادعای مطرح شده در بیانیه این حزب است.                           ",https://www.asriran.com/003Ubz
832654,۱۴۰۱/۰۱/۰۹,ورزشی,داور داربی معروف درگذشت,درکارنامه خوشخوان سابقه قضاوت در دو داربی دیده می‌شود که یکی از آنها مربوط به پرتماشاگرترین داربی است.,"داور پیشکسوت فوتبال ایران درگذشت.
به گزارش ایسنا، حمید خوشخوان داور پیشکسوت فوتبال ایران در سن ۸۳ سالگی در گذشت. او یکی از داوران ملی فوتبال ایران بوده است.
درکارنامه خوشخوان سابقه قضاوت در دو داربی دیده می‌شود که یکی از آنها مربوط به پرتماشاگرترین داربی است.
او در داربی معروف سال ۱۳۵۲ که با شش گل به سود پرسپولیس به پایان رسید، کمک داور بود.                           ",https://www.asriran.com/003Ubu
832652,۱۴۰۱/۰۱/۰۹,اجتماعی ,راکت باران خارکف اوکراین از نگاه دوربین پهپاد روسی (فیلم),,کد ویدیو  دانلود    فیلم اصلی                                     ,https://www.asriran.com/003Ubs
832651,۱۴۰۱/۰۱/۰۹,سیاسی,وزیر خارجه ایران عازم چین شد,چین قرار است چهارشنبه و پنج‌شنبه میزبان سومین اجلاس وزرای امور خارجه کشورهای همسایه افغانستان باشد که در آن روسیه، ایران و پاکستان نیز حضور دارند.,"وزیر خارجه کشورمان برای شرکت در نشست همسایگان افغانستان عازم چین شد.
به گزارش ایسنا، حسین امیر عبداللهیان وزیر امور خارجه کشورمان پیش از ظهر امروز در راس هیئتی سیاسی برای حضور در سومین نشست وزرای امور خارجه کشورهای همسایه افغاستان عازم شهر تونشی در استان آنخوی واقع در شرق چین شد.
چین قرار است چهارشنبه و پنج‌شنبه میزبان سومین اجلاس وزرای امور خارجه کشورهای همسایه افغانستان باشد که در آن روسیه، ایران و پاکستان نیز حضور دارند.
پاکستان در سپتامبر ۲۰۲۱ میزبان اولین نشست این گروه بود که به شکل مجازی برگزار شد. دومین جلسه وزاری امور خارجه همسایگان افغانستان نیز ماه بعد در تهران برگزار شد.
وزارت امور خارجه چین اعلام کرد که این کشور، این هفته میزبان وزرای امور خارجه و نمایندگان پاکستان، روسیه، تاجیکستان، ترکمنستان و ازبکستان خواهد بود.
امیر خان متقی، سرپرست وزارت امور خارجه طالبان نیز در استان آنهوئی چین به این نشست ملحق خواهد شد.                           ",https://www.asriran.com/003Ubr
832649,۱۴۰۱/۰۱/۰۹,سیاسی,استقبال ایران از ابتکار صلح رییس شورای عالی یمن,امیدواریم‌ در آستانه ماه مبارک رمضان با اولویت دادن به مسائل انسانی و پیشبرد تبادل زندانیان شاهد توقف درگیری ها و آشتی ملی در کشور یمن باشیم.,"سخنگوی وزارت امور خارجه از ابتکار صلح رییس شورای عالی یمن استقبال کرد.
به گزارش ایسنا، سعید خطیب زاده، سخنگوی وزارت امور خارجه با استقبال از ابتکار صلح رییس شورای عالی یمن، اظهار داشت: طرحی که صنعا با حسن نیت مطرح کرده است ، حاوی پیام محکمی درباره اراده قاطع نسبت به پایان جنگ ، رفع محاصره ظالمانه از مردم و حل و فصل سیاسی بحران یمن می باشد و در صورت تعامل جدی و مثبت با آن، می تواند بستر مناسبی را در جهت پایان دادن به جنگ جاری فراهم آورد.
سخنگوی وزارت امور خارجه تاکید کرد: امیدواریم‌ در آستانه ماه مبارک رمضان با اولویت دادن به مسائل انسانی و پیشبرد تبادل زندانیان شاهد توقف درگیری ها و آشتی ملی در کشور یمن باشیم.                           ",https://www.asriran.com/003Ubp
832646,۱۴۰۱/۰۱/۰۹,عمومی,دیدنی های امروز؛ از طبیعت بهاری تا تبلیغات انتخابات ریاست جمهوری فرانسه,تبلیغات انتخابات ریاست جمهوری فرانسه، شکوفه های گیلاس، قرنطینه شانگهای و کشت خشخاش در افغانستان,"طبیعت بهاری و شکوفه های گیلاس در پارکی در شهر توکیو ژاپن/ رویترز 						                 							ویرانه های جنگ در شهر بندری ""ماریوپول"" در جنوب اوکراین/ رویترز 						                 							تلاش برای تکان دادن یک قایق ماهیگیری به گِل نشسته در خلیج بنگال/ خبرگزاری فرانسه 						       							مسابقات ماراتون صحرا در مراکش/ خبرگزاری فرانسه 						       							یکی از اعضای گارد تشریفات سواره نظام ملکه انگلیس پس از سقوط از اسب خود روی زمین دراز کشیده است./ رویترز 						       							مه غلیظ صبحگاهی روی پل ""سلطان سلیم"" در شهر استانبول ترکیه/ خبرگزاری آناتولی 						       							چسباندن پوستر تبلیغاتی ""اریک زمور"" یکی از نامزدهای انتخابات ریاست جمهوری فرانسه در شهر نانت/ خبرگزاری فرانسه 						       							یک پدر ویتنامی برای پسرش یک تانک دست ساز چوبی درست کرده است./ خبرگزاری فرانسه 						       							""امانوئل ماکرون"" رییس جمهوری و نامزد انتخابات ریاست جمهوری فرانسه در حلقه حامیانش در کارزار انتخابات در شهر دیژون فرانسه/ رویترز 						       							خیابان های خالی از انسان و خودرو شهر بندری شانگهای چین پس از اعمال قرنطینه سراسری/ شینهوا 						       							مزرعه کشت خشخاش در قندهار افغانستان/ خبرگزاری فرانسه 						                                   ",https://www.asriran.com/003Ubm
832647,۱۴۰۱/۰۱/۰۹,بین الملل,آغاز مذاکرات صلح روسیه و اوکراین در استانبول,مذاکرات میان طرف‌ها آغاز شده است. پیشتر هیات اوکراینی برای شرکت در مذاکرات صلح با همتایان روسی خود وارد شهر استانبول ترکیه شد.,"آژیر حمله هوایی قبل از سپیده‌دم امروز (سه‌شنبه) در سراسر اوکراین در حالی به صدا درآمد که مذاکره‌کنندگان روسی و اوکراینی برای دور جدیدی از گفت‌وگوها در ترکیه آماده شدند و کی‌یف همچنان به دنبال آتش‌بس بدون تضعیف و به خطر انداختن قلمرو و یا حاکمیت خود است.
به گزارش ایسنا، به نقل از خبرگزاری رویترز، اوکراین و آمریکا ابراز امیدواری اندکی نسبت به پیشرفت در این مذاکرات دارند؛ مذاکراتی که در بیش از دو هفته گذشته اولین گفت‌وگوی مستقیم بین دو طرف محسوب می‌شود.
مذاکرات میان طرف‌ها آغاز شده است. پیشتر هیات اوکراینی برای شرکت در مذاکرات صلح با همتایان روسی خود وارد شهر استانبول ترکیه شد. این هیات را اُلکسی رزنیکف، وزیر دفاع اوکراین و همچنین میخائیل پودولیاک، رئیس دفتر ریاست جمهوری، هدایت می‌کنند. این گروه می‌گوید که اولویت اصلی آنها دست یافتن به آتش‌بس است، هرچند تردیدهایی درباره محتمل بودن این هدف وجود دارد.
این مذاکرات رو در رو را که اولین دیدار در بیش از دو هفته اخیر است، رجب طیب اردوغان، رئیس جمهوری ترکیه میزبانی می‌کند. نشست طرف‌ها برای ساعت ۱۰:۰۰ صبح سه‌شنبه به وقت محلی (۰۷:۰۰ صبح به وقت گرینویچ) برنامه‌ریزی شده بود.
روسیه از جمله خواهان آن است که اوکراین هرگونه تلاش برای پیوستن به ناتو را کنار بگذارد، موضوعی که ولودیمیر زلنسکی، رئیس جمهوری اوکراین گفته آماده است بر سر آن مصالحه کند. سرنوشت مناطق جدایی‌طلب شرق اوکراین و موقعیت کریمه، که روسیه در سال ۲۰۱۴ به خاک خود ضمیمه کرد، از دیگر مسائل دشوار است.
دمیترو کولبا، وزیر امور خارجه اوکراین درخصوص دور جدید مذاکرات گفت: ما روی مردم، سرزمین و حاکمیت تجارت نمی‌کنیم. حداقل برنامه‌ای که در نظر داریم مسائل بشردوستانه و حداکثر برنامه ما، رسیدن به آتش‌بس است.
در آستانه شروع دور جدیدی از مذاکرات یک مقام ارشد از وزارت خارجه آمریکا مدعی شد که ولادیمیر پوتین برای سازش و مصالحه جهت پایان دادن به این جنگ ""آماده"" نیست.
در حالی که دیمیتری پسکوف، سخنگوی کاخ کرملین اظهار کرد: گرچه تاکنون هیچ پیشرفت قابل توجهی حاصل نشده است، اما ادامه دادن مذاکرات به طور مستقیم و حضوری امری ""مهم و ضروی"" است.
همچنین ولودیمیر زلنسکی در پیامی که شامگاه دوشنبه منتشر کرد، مجددا درخواست خود را برای ""مجازات"" بیشتر مسکو اعلام کرد.
در حالی که کشورهای غربی تحریم‌های سختی را علیه مسکو اعمال کرده‌اند، اما اروپا همچنان به واردات انرژی روسیه متکی است و درخصوص مسدود کردن آن تمایلی نشان نمی‌دهد. در همین راستا، مقامات دولت آمریکا و آلمان این هفته قرار است در برلین پیرامون صنعت انرژی و روش‌هایی برای بهبود مسئله سوخت دیدار و گفت‌وگو کنند.                           ",https://www.asriran.com/003Ubn
832641,۱۴۰۱/۰۱/۰۹,اجتماعی ,هشدار به مسافران: مراقب اقامتگاه های جعلی باشید,سایت‌های یک‌شبه از مردم پول می‌گیرند و وقتی مسافر به مقصد می‌رسد، نه از اسکان مسافر خبری است و نه از پول و نه کسی پاسخگو است.,"دبیر ستاد خدمات سفر می‌گوید: بیشترین شکایت‌ها در تعطیلات نوروز به رزروهای کاذبِ اینترنتی و سایت‌های رزرواسیون که یک‌شبه و بدون مجوز راه‌اندازی شده‌اند و از مردم سوءاستفاده می‌کنند، اختصاص دارد.
سیدمصطفی فاطمی ـ مدیرکل دفتر توسعه گردشگری داخلی ـ درباره شکایت‌های نوروزی به ایسنا، اظهار می‌کند: مردم از سایت‌هایی که یک‌شبه راه‌اندازی شده‌اند و بدون داشتن «ای‌نماد» (نشان اعتماد الکترونیک) برای اجاره خانه و اقامتگاه تبلیغ می‌کنند و پول‌های کلان از مردم می‌گیرند و متاسفانه وجود خارجی هم ندارند، بسیار شاکی هستند.
دبیر ستاد مرکزی هماهنگی خدمات اضافه می‌کند: سایت‌های یک‌شبه از مردم پول می‌گیرند و وقتی مسافر به مقصد می‌رسد، نه از اسکان مسافر خبری است و نه از پول و نه کسی پاسخگو است.
یحیی نقی‌زاده ـ مدیرکل نظارت و ارزیابی خدمات گردشگری ـ نیز در تایید این اظهارات گفته است: بیشتر شکایات‌های نوروزی تا کنون مربوط به رزروها، به‌ویژه رزروهای اینترنتی بوده که از طریق فضای مجازی توسط مسافران انجام شده است.
او تاکید کرده که مسافران می‌توانند شکایات خود را در سامانه ۰۹۶۲۹ ثبت و شماره پیگیری دریافت کنند. کارشناسان کمیته نظارت در تمام استان‌ها حضور دارند تا موارد مربوط به شکایات، پیشنهادات و نظرات مسافران را مورد بررسی قرار دهند. این کمیته سعی می‌کند در یک هفته به شکایات رسیدگی کند و نتیجه پیگیری و رسیدگی را به مسافران اعلام کند، مگر در مواردی که نیاز به بررسی مستندات وجود داشته باشد که بعد از تعطیلات پیگیری خواهد شد.
سخنگوی سازمان هواپیمایی کشوری هم به تازگی دو سایت فروش بلیت (چارتر ۷۲۴ و چارتر ملی) را که مجوز قانونی نداشته‌اند، معرفی کرده و گفته که متأسفانه تعدادی از واسطه‌گران با راه‌اندازی سایت‌های غیرقانونی مبادرت به فروش بلیت هواپیما با قیمت‌های نامتعارف می‌کنند و برخی هموطنان به‌دلیل آشنا نبودن با درگاه‌های قانونی فروش، از این سایت‌ها بلیت تهیه می‌کنند، اما متأسفانه در صورت بروز مشکل در طول سفر، هیچ یک از فروشندگان این سایت‌ها پاسخگوی مسافران نیستند.
میراکبر رضوی درباره نحوه خریداری بلیت از درگاه‌های مجاز فروش بلیت هواپیما، گفته که مردم می‌توانند با مراجعه به سایت شرکت‌های هواپیمایی مستقیما از شرکت‌ها بلیت تهیه کنند. همچنین فهرست دفاتر خدمات مسافرت هوایی و سایت‌های فروش بلیت دارای مجوز در پرتال سازمان هواپیمایی کشوری به آدرس caa.gov.ir در دسترس است و مسافرانی که قصد خرید بلیت دارند با مراجعه به آن فهرست می‌توانند از نحوه فعالیت اعم از فعال یا غیرفعال و اعتبار مجوز درگاه فروش بلیت مورد نظر خود اطلاع پیدا کنند.
پلیس فتا نیز چندی پیش نسبت به فعالیت مجرمان سایبری با عنوان فروش ویژه نوروز هشدار داده و گفته بود: با شروع نوروز، کلاهبرداران فضای مجازی با تبلیغات گسترده و حراج کالاهای ارزان و طرح‌های وسوسه‌انگیز در شبکه‌های اجتماعی مختلف اقدام به کلاهبرداری و فریب شهروندان می‌کنند.
ظهور سایت‌ها و مراکز کاذب و بدون مجوز فروش خدمات سفر اتفاق تازه‌ای نیست که در تعطیلات نوروز امسال رخ داده باشد، پیش از این بارها درباره تورهای گردشگری و رزرواسیون اقامت که در فضای مجازی و حتی با اجاره صوری مکانی بدون مجوز و به شکلی غیرقانونی فعالیت دارند، تذکر داده و خواستار برخورد و نظارت جدی‌تر شده‌ و بارها اسامی این مراکز، سایت‌ها و صفحه‌های مجازی به وزارت میراث فرهنگی، گردشگری و صنایع دستی و مراجع قانونی و همچنین پلیس فتا معرفی شده است، اما همچنان برخی از این سایت‌ها و صفحه‌ها بدون مانع به فعالیت خود ادامه می‌دهند.                           ",https://www.asriran.com/003Ubh
832640,۱۴۰۱/۰۱/۰۹,اجتماعی ,این خوراکی‌ها در بهار خوش اخلاقتان می‌کنند,بر اساس مقاله‌ای که ژانویه ۲۰۱۸ در مجله روانشناسی بریتانیا منتشر شد، سطوح پایین اسید‌های چرب ضروری مانند امگا ۳ در بدن با بیماری‌های روانپزشکی مانند افسردگی مرتبط است.,"فصل بهار با افت انرژی و خستگی همراه است، کافی است با مصرف خوراکی‌های بی نظیر این فصل، از نشاط و شادابی برخوردار شوید.
به گزارش باشگاه خبرنگاران، تحقیقات بی‌شماری ثابت کرده‌اند که خوردن برخی از غذا‌های غنی از مواد مغذی می‌تواند به افراد مبتلا به افسردگی کمک کند تا احساس بهتری داشته باشند؛ بسیاری از این غذا‌ها به‌ویژه در بهار و تابستان فراوان هستند.
هندوانه: منبع عالی لیکوپن است؛ آنتی‌اکسیدانی که از بافت ظریف مغز محافظت می‌کند. هندوانه لیکوپن بیشتری نسبت به گوجه‌فرنگی دارد (تا ۲۰ میلی‌گرم در هر ۲ فنجان). لیکوپن موجود در هندوانه به کاهش خطر التهاب مرتبط با زوال عقل و احتمالاً افسردگی کمک می‌کند. هندوانه علاوه بر محتوای لیکوپن، انتخابی عالی به‌جای خوراکی‌های سرشار از شکر است.
میگو: اگر به دنبال یک وعده غذایی آسان و تقویت‌کننده خلق‌و‌خو هستید، مقداری میگو کباب کنید. میگو حاوی امگا ۳ است. مطالعات نشان می‌دهد که امگا ۳ به کاهش علائم افسردگی کمک می‌کند. بر اساس مقاله‌ای که ژانویه ۲۰۱۸ در مجله روانشناسی بریتانیا منتشر شد، سطوح پایین اسید‌های چرب ضروری مانند امگا ۳ در بدن با بیماری‌های روانپزشکی مانند افسردگی مرتبط است. سایر منابع خوب اسید‌های چرب امگا ۳ شامل ماهی آزاد، ساردین، ماهی خال‌مخالی و ماهی تن است.
ذرت: سبزیجات نشاسته‌ای مانند ذرت، کربوهیدرات‌های باکیفیت و سرشار از فیبر و مواد مغذی هستند. از ذرت کبابی لذت ببرید یا این دانه‌ها را با لوبیا سیاه و سالاد مخلوط کنید، زیرا لوبیا‌ها یکی دیگر از کربوهیدرات‌های باکیفیت هستند که سطح خلق‌و‌خو را افزایش می‌دهند.
گیلاس: گیلاس سرشار از فلاونوئید‌هاست که محافظ شما در برابر افسردگی هستند. مطالعه‌ای که جولای ۲۰۱۶ در مجله آمریکایی تغذیه بالینی منتشر شد، نشان داد که مصرف مقادیر بالای فلاونوئید‌ها با کاهش خطر افسردگی مرتبط است.
مارچوبه: یکی از خوشمزه‌ترین سبزیجات بهاری، مارچوبه، حاوی مجموعه‌ای از مواد مغذی ضدافسردگی مانند فولات و همچنین پتاسیم و بسیاری دیگر از ویتامین‌ها و مواد معدنی ضروری است. افراد مبتلا به افسردگی، مقادیر کمتری فولات در بدن و رژیم غذایی خود دارند.
خیار: یکی از دلایل اصلی که خیار ممکن است علائم افسردگی را کاهش دهد، این است که بیشتر از آب تشکیل شده و می‌تواند به شما کمک کند وقتی هوا گرم است، هیدراته بمانید. تحقیقات نشان می‌دهد که هیدراته ماندن می‌تواند به حمایت از سلامت روان کمک کند.                           ",https://www.asriran.com/003Ubg
832639,۱۴۰۱/۰۱/۰۹,سلامت,شیرین‌کننده‌های مصنوعی و خطر ابتلا به سرطان,یافته‌ها نشان می‌دهد افرادی که مقادیر بیشتری (معمولاً ۷۹ میلی‌گرم در روز) شیرین‌کننده‌های مصنوعی مصرف می‌کنند، ۱۳ درصد بیشتر در معرض خطر ابتلا به سرطان قرار دارند.,"پژوهشگران فرانسوی دریافتند برخی از شیرین کننده‌های مصنوعی خطر ابتلا به سرطان را تا ۱۳ درصد افزایش می‌دهند.
به گزارش باشگاه خبرنگاران، کارشناسان مؤسسه ملی تحقیقات بهداشتی و پزشکی فرانسه و دانشگاه سوربن پاریس رژیم غذایی و سلامت ۱۰۰ هزار نفر را در طول هشت سال پیگیری کردند. آن‌ها دریافتند که خطر ابتلا به سرطان در افرادی که به طور منظم شیرین کننده‌های مصنوعی مصرف می‌کنند، به میزان قابل توجهی بیشتر است.
بالاترین خطر برای شیرین کننده‌های آسپارتام و آسه سولفام-K مشاهده شد که هر دو در انگلیس در محصولاتی مانند ماست و حتی پنیر استفاده می‌شوند. یافته‌ها نشان می‌دهد افرادی که مقادیر بیشتری (معمولاً ۷۹ میلی‌گرم در روز) شیرین‌کننده‌های مصنوعی مصرف می‌کنند، ۱۳ درصد بیشتر در معرض خطر ابتلا به سرطان قرار دارند.
در حالی که این نتایج نیاز به تکرار در سایر گروه‌های مقیاس بزرگ و مکانیسم‌های اساسی دارند که توسط مطالعات تجربی مشخص شده‌اند، اما آن‌ها بینش‌های مهم و جدیدی را برای ارزیابی مجدد مداوم شیرین‌کننده‌های افزودنی غذا توسط سازمان ایمنی غذای اروپا و سایر آژانس‌های بهداشتی در سطح جهان ارائه می‌کنند.                           ",https://www.asriran.com/003Ubf
832643,۱۴۰۱/۰۱/۰۹,اجتماعی ,کمک فوری برای درمان این مادر و دو دخترش,,"خیریه همت رضاشهر با ارسال نامه ای به عصر ایران، خواستار کمک به مادر ۶۰ ساله بی سرپرستی شده که مستاجر و دارای چهار فرزند دختر می باشد که بدلیل سرطان روده چندین ساله درگیر بیمارستان و درمان می باشددر این نامه آمده است:
احتراماً به استحضار می رساند سرکار خانم ص ن از مددجویان این خیریه به حضورتان معرفی می گردد.
خانم ن ۶۰ ساله بی سرپرست و مستاجر دارای چهار فرزند دختر می باشد که بدلیل سرطان روده چندین ساله درگیر بیمارستان و درمان می باشد و باوجود اینکه خودش با کار کردن درمنازل بخشی از هزینه های خانواده را تأمین می کرده در حال حاضر قادر به کار کردن نیست و برای امرار معاش و هزینه های درمان خودش و دو دخترش که یکی به بیماری خاص مبتلاست و داروهای گران باید مصرف نماید و دیگری که ۲۵ سال دارد عفونت خون دارد و باید شیمی درمانی شود و هفته ای دوبار بستری شود که با دارو عفونت خون را پائین بیاید مانده است ضمن اینکه دو دختر دیگرش حدوده سه سال بخاطر تهیه جهیزیه در عقد مانده آندو بااین که مددکار موسسه کار در منزل برایشان می برد در آمد اندکشان فقط کفاف خورد و خوراک را می دهد.
از آنجا که این خانواده مشکلات زیادی دارند و هیچ کسی را برای حمایت ندارند ازشما خیراندیشان تقاضای عاجل داریم هرچقدر در توان دارید کمک ویاری نمائید تا انشا.... بتوانیم بایاری خداوند متعال بخشی از بدهی ها هزینه های این مادر را جبران نمائیم.
ازخدای منان سلامتی برای همه شما عزیزان خواستاریم.
قبلا از همکاری و مساعدتی که دراین باره مبذول خواهید فرمود کمال تشکر و سپاسگزاری را می نماید.
شماره حساب خیریه 02042187340 شماره کارت خیریه 6104337733573958شماره شبای خیریه IR930120000000002042187340
برای کمک آنلاین کلیک کنید                           ",https://www.asriran.com/003Ubj
832642,۱۴۰۱/۰۱/۰۹,اجتماعی ,بندرعباس/ با دستور قضایی عروس جوان به خانه بخت می‌رود,وکیل دادگستری با اعلام اینکه «دختری سی ساله نزدیک به دو هفته است قصد ⁧‫ازدواج‬⁩ دارد و بعلت مسدود بودن کد ملی و محرومیت از خدمات اجتماعی بودن پدرش (محکوم مالی) توان ازدواج ندارد! دفتر ازدواج نمیتواند با این شرایط اذن پدر را اخذ نماید!!» موضوع را رسانه‌ای کرد.,"شب گذشته یک وکیل دادگستری توییتی خطاب به حجت الاسلام و المسلمین محسنی اژه ای رییس عدلیه برای طرح موضوع مشکل یکی از موکلان خود منتشر کرد کرد.
به گزارش خبرگزاری میزان، شب گذشته بود که یک وکیل دادگستری توییتی خطاب به حجت الاسلام و المسلمین محسنی اژه ای رییس عدلیه برای طرح موضوع مشکل یکی از موکلان خود منتشر کرد.
این وکیل دادگستری با اعلام اینکه «دختری سی ساله نزدیک به دو هفته است قصد ⁧‫ازدواج‬⁩ دارد و بعلت مسدود بودن کد ملی و محرومیت از خدمات اجتماعی بودن پدرش (محکوم مالی) توان ازدواج ندارد! دفتر ازدواج نمیتواند با این شرایط اذن پدر را اخذ نماید!!» موضوع را رسانه‌ای کرد.
ساعتی پس از انتشار این توییت این وکیل دادگستری در توییت دیگری عنوان کرد از تیم رسانه‌ای قوه قضائیه با او ارتباط گرفته و قول پیگیری موضوع را داده‌ند.
در توییت سوم وکیل مورد اشاره آمده است مشکل این دختر جوان با نامه نگاری صورت گرفته از سوی قهرمانی، رئیس کل دادگستری استان هرمزگان حل شده است.
بنابر این گزارش؛ بلافاصله بعد از آگاهی تیم رسانه‌ای قوه قضائیه از مشکل به وجود آمده برای دختر جوان هرمزگانی موضوع با رئیس کل دادگستری استان هرمزگان در میان گذاشته شده و در کمترین زمان ممکن دادیار شعبه اول اجرای احکام کیفری دادسرای عمومی و انقلاب شهرستان بندرعباس در نامه نگاری با رئیس ثبت احوال شهرستان بندرعباس خواستار رفع انسداد شماره ملی پدر عروس جوان شده است.
علاوه بر نامه ارسال شده همچنین مقام‌های قضایی استان در تماس تلفنی با ثبت احوال شهرستان بندرعباس پیگیر حل شدن هر چه سریع‌تر مشکل خانواده مورد اشاره شده‌اند که پیگیری‌ها نشان می‌دهد این مشکل مرتفع شده است.
صبح روز گذشته بود که حجت الاسلام والمسلمین محسنی اژه‌ای در جلسه مشترک شورای عالی قوه قضاییه با شورای قضایی استان‌ها به تشریح اولویت‌های ۱۵ گانه قوه قضاییه در سال ۱۴۰۱ اشاره کرده بود که اولین اولویت از سوی قاضی‌القضات «فراهم سازی زمینه‌هایی که منجر به ارائه مطلوب‌تر خدمات قضایی به مردم از سوی کارکنان دستگاه قضایی می‌شود» عنوان شده بود.                           ",https://www.asriran.com/003Ubi
832619,۱۴۰۱/۰۱/۰۹,حوادث,یک کشته و 11 مصدوم در تصادف پراید و تیبا,۱۱ مصدوم این حادثه شامل ۶ کودک با رده سنی ۱ الی ۱۳ ساله و ۲ مرد و ۳ زن با رده سنی ۱۷ الی ۴۹ ساله می باشند.,"رئیس مرکز فوریت های پزشکی استان کرمان از برخورد یک دستگاه سواری پراید و یک تیبا در محور نگار به بهرامجرد با یک کشته و ۱۱ مصدوم خبر داد.
به گزارش ایرنا، سیدمحمد صابری شامگاه دوشنبه ادامه داد: ساعت ۱۱:۴۳ امروز دوشنبه (۸ فروردین ماه)به دنبال دریافت گزارش برخورد سواری پراید و تیبا در ابتدای محور نگار به بهرامجرد (از توابع شهرستان بردسیر) بلافاصله ۳ تیم فوریت های پزشکی به محل حادثه اعزام شدند.
وی افزود: در پی این حادثه متاسفانه ۱ مَرد حدودا ۳۰ ساله بر اثر شدت جراحات وارده در دم جان باخت و ۱۱ نفر مصدوم شدند که مصدومان بعد از رهاسازی و اقدامات درمانی مناسب، توسط تیم های فوریت های پزشکی به بیمارستان شهید باهنر کرمان منتقل شدند.
صابری عنوان کرد: ۱۱ مصدوم این حادثه شامل ۶ کودک با رده سنی ۱ الی ۱۳ ساله و ۲ مرد و ۳ زن با رده سنی ۱۷ الی ۴۹ ساله می باشند.
وی ادامه داد: حال عمومی ۲ نفر از مصدومان این حادثه وخیم گزارش شده است.
محور بهرامجرد - نگار یکی از حادثه خیزترین محورهای مواصلاتی در استان کرمان است. نگار یکی از شهرهای شهرستان بردسیر و بردسیر در فاصله 60 کیلومتری غرب کرمان قرار دارد.                           ",https://www.asriran.com/003UbL
832637,۱۴۰۱/۰۱/۰۹,اجتماعی ,تردد پرحجم خودروها در جاده کرج -چالوس,تردد در محور کرج - چالوس در محدوده انتهای شهرستانک تا گچسر پرحجم است.,"مدیرکل راهداری و حمل و نقل جاده‌ای استان البرز از ترافیک عادی و روان در آزادراه تهران- کرج- قزوین خبر داد و گفت: تردد پرحجم خودروها در محور کرج -چالوس در حال حاضر وجود دارد.
علی زندی‌‌فر در گفت‌وگو با تسنیم در کرج، در مورد آخرین وضعیت ترافیکی در محورهای مواصلاتی استان البرز اظهار داشت: در حال حاضر ترافیک در آزادراه قزوین- کرج تهران در هر دولاین رفت و برگشت عادی و روان است.
وی افزود: تردد در محور کرج - چالوس در محدوده انتهای شهرستانک تا گچسر پرحجم است.
مدیرکل راهداری و حمل و نقل جاده‌ای استان البرز با بیان اینکه ترافیک در سایرمحورهای مواصلاتی استان البرز عادی و روان است، بیان کرد: بر اساس آخرین پیش‌بینی وضعیت جوی هیچ گونه پدیده خاصی در محورهای مواصلاتی استان البرز گزارش نشده است.
زندی‌فر در مورد ممنوعیت تردد در محور کرج - چالوس از ساعت 11 تا 24 هر روز عنوان کرد: در صورت ترافیک در استان مازندران با صلاحدید پلیس راه جهت تخلیه بار ترافیکی ممنوعیت ترددی اعمال می‌شود.                           ",https://www.asriran.com/003Ubd
832630,۱۴۰۱/۰۱/۰۹,سلامت,حقایقی درباره روغن زیتون و تاثیرش در کاهش وزن,مصرف روغن زیتون در کنار قلب سالم، ممکن است برای طول عمر مفید باشد. یک مطالعه نشان داد افرادی که حداقل روزی نصف قاشق غذاخوری روغن زیتون مصرف می‌کنند در مقایسه با افرادی که هرگز روغن زیتون مصرف نمی‌کنند ۱۹ درصد کمتر در معرض خطر مرگ و میر قرار دارند.,"روغن زیتون و نام مرسوم «روغن زیتون فوق بکر» به دلیل پیوند‌هایی که با رژیم غذایی مدیترانه‌ای دارد، به عنوان یکی از سالم‌ترین غذا‌هایی که می‌توانید بخورید، شناخته می‌شود.
به گزارش ایرنا، روغن زیتون، روغنی است که از زیتون فشرده بدست می‌آید. قدمت استفاده از روغن زیتون به ۶۰۰۰ سال قبل برمی‌گردد و منشأ آن قبل از اینکه به کشور‌های حاشیه مدیترانه راه پیدا کند، در ایران، سوریه و فلسطین بوده است. در آمریکا می‌توانید سه نوع روغن زیتون بخرید: روغن زیتون فوق بکر، روغن زیتون معمولی و روغن زیتون با طعم سبک.
روغن زیتون فوق بکر، که ۶۰ درصد از کل روغن زیتون فروخته شده در آمریکای شمالی را تشکیل می‌دهد، می‌تواند برای آماده سازی غذای سرد و همچنین در پخت و پز استفاده شود. روغن زیتون را می‌توان در انواع سبک‌های آشپزی استفاده کرد؛ روغن زیتون با طعم ملایم، طعمی خنثی دارد و از آن می‌توان در زمانی استفاده کرد که طعم فلفلی خاص روغن زیتون را در پخت و پز نمی‌خواهید.
روغن زیتون چگونه درست می‌شود؟
روغن زیتون از زیتون‌هایی تهیه می‌شود که روی درختان زیتون رشد می‌کنند، اغلب این درختان در منطقه مدیترانه قرار دارند. پس از برداشت، زیتون‌ها را به صورت خمیری خرد می‌کنند و در فرآیند سانتریفیوژ قرار می‌دهند تا روغن آن جدا شود. محصول نهایی در مخازن فولادی ضد زنگ نگهداری می‌شود که از اکسیژن و نور خورشید دور بماند. هنگام بطری شدن، روغن باید در یک بطری شیشه‌ای تیره برود تا تازه بماند. هنگام بطری شدن، روغن باید در یک بطری شیشه‌ای تیره برود تا تازه بماند.
همچنین می‌توانید روغن زیتون فرابکر را خریداری کنید که از فشرده شدن زیتون‌های رسیده به صورت سرد و بدون استفاده از حرارت یا مواد شیمیایی، طبق استاندارد‌های تعیین‌شده توسط شورای بین‌المللی زیتون تهیه می‌شود. گفته می‌شود که روغن زیتون حاوی مواد شیمیایی به نام «فنل» است که این یکی از دلایلی است که تصور می‌شود روغن زیتون دارای خواص سلامتی قدرتمندی است. از طرف دیگر، برای تهیه روغن زیتون تصفیه شده از گرما یا حلال استفاده می‌شود که در نتیجه روغنی بی مزه ایجاد می‌شود که می‌توان آن را با روغن‌های دیگر مخلوط کرد.
حقایق تغذیه‌ای روغن زیتون: مصرف یک قاشق غذاخوری روغن زیتون چه فوایدی دارد؟
در هر قاشق غذاخوری روغن زیتون فوق بکر ۱۲۰ کالری، صفر پروتئین، ۱۴ گرم چربی، دو گرم چربی اشباع شده و ۱۰ گرم اسید‌های چربی تک غیراشباع (MUFAs)،۱.۵ گرم چربی غیراشباع چندگانه (PUFA)، صفر گرم کربوهیدرات، ۰ گرم فیبر و ۰ گرم شکر وجود دارد. از آنجایی که روغن زیتون عمدتاً از چربی‌های غیراشباع مفید برای قلب تشکیل شده است و تنها مقدار کمی چربی اشباع شده داراد، یکی از مزایای استفاده از این روغن در آشپزی - به ویژه با سبزیجات - این است که به بدن کمک می‌کند تا ویتامین‌های محلول در چربی مانند A، D، E و K را از غذا جذب کند.
آنچه مطالعات درباره فواید روغن زیتون برای سلامتی نشان می‌دهند
روغن زیتون تا حد زیادی به عنوان یکی از بهترین چربی‌هایی که می‌توانید مصرف کنید، به ویژه برای سلامت قلب شناخته می‌شود. محققان در یک مطالعه بیش از هفت هزار و ۲۰۰ زن ۵۵ ساله و مسن‌تر را که در معرض خطر بالای ابتلا به بیماری قلبی بودند، مورد بررسی قرار دادند. این مطالعه نشان داد افرادی که بیشترین میزان روغن زیتون را در چارچوب رژیم غذایی مدیترانه‌ای مصرف می‌کردند، به ترتیب ۳۵ و ۴۸ درصد کمتر در معرض خطر ابتلا به بیماری‌های قلبی عروقی و مرگ و میر در مقایسه با افرادی قرار داشتند که کمترین مقدار روغن را مصرف می‌کردند.
این مطالعه نشان داد که به ازای هر ۱۰ گرم روغن زیتون فرابکر (تقریبا ۱ قاشق غذاخوری) که در روز خورده می‌شود، خطر ابتلا به بیماری‌های قلبی عروقی ۱۰ درصد و خطر مرگ و میر ناشی از بیماری‌های قلبی عروقی ۷ درصد کاهش می‌یابد. ممکن است MUFA ها، فنل‌ها و ویتامین E موجود در روغن زیتون محافظ قلب باشند. روغن زیتون همچنین به عنوان ضد التهاب شناخته می‌شود. محققان خاطر نشان می‌کنند که این روغن می‌تواند عملکرد عروق خونی، کلسترول و حساسیت به انسولین را بهبود بخشد و فشار خون بالا را کاهش دهد.
مصرف روغن زیتون در کنار قلب سالم، ممکن است برای طول عمر مفید باشد. یک مطالعه نشان داد افرادی که حداقل روزی نصف قاشق غذاخوری روغن زیتون مصرف می‌کنند در مقایسه با افرادی که هرگز روغن زیتون مصرف نمی‌کنند یا به ندرت از روغن زیتون استفاده می‌کنند، ۱۹ درصد کمتر در معرض خطر مرگ و میر قرار دارند. محققان توصیه می‌کنند که روغن زیتون را جایگزین مارگارین، کره، سس مایونز و چربی لبنیات کنید.
آیا افزودن روغن زیتون به رژیم غذایی می‌تواند به کاهش وزن کمک کند یا خیر؟
احتمالا روغن زیتون می‌تواند به کاهش وزن کمک کند درصورتی که در چارچوب یک رژیم غذایی سالم مصرف شود و نباید در مصرف آن زیاده روی کنید. روغن زیتون یک چربی سالم است، اما همچنان یک چربی است، بنابراین اعتدال در مصرف آن برای جلوگیری از افزایش وزن مهم است. اطلاعات زیادی در مورد تأثیر مصرف روغن زیتون به تنهایی بر کاهش وزن وجود ندارد، اما مطالعاتی وجود دارد که نشان می‌دهد رژیم مدیترانه‌ای حاوی روغن زیتون می‌تواند به جلوگیری از افزایش وزن با افزایش سن کمک کند و خطر اضافه وزن یا چاقی را کاهش دهد.
محققان همچنین خاطرنشان می‌کنند که تمرکز رژیم غذایی بر چربی‌های غیراشباع، مانند روغن زیتون و ماهی‌های چرب، بدن را تشویق می‌کند تا چربی بسوزاند؛ این موضوع ممکن است تا حدی یکی از دلایلی باشد که پیروی از یک رژیم غذایی مدیترانه‌ای موجب کاهش وزن می‌شود.
آیا می‌توان از روغن زیتون برای چرب کردن پوست، مو و نواحی دیگر بدن استفاده کرد؟
متأسفانه، ممکن است نخواهید به روغن زیتون به عنوان یک تقویت کننده زیبایی روی آورید. در حالی که به نظر می‌رسد روغن زیتون می‌تواند یک مرطوب کننده طبیعی عالی باشد، اما تحقیقات نشان می‌دهد که استفاده مستقیم روغن زیتون بر روی پوست ممکن است بیشتر از اینکه مفید باشد، ضرر داشته باشد.
محققان در یک مطالعه ۱۹ فرد بزرگسال فاقد «درماتیت آتوپیک» (بیماری‌های التهابی پوست مانند اگزما)، را مورد بررسی قرار دادند. این افراد شش قطره روغن زیتون را دو بار در روز به مدت پنج هفته به ساعد خود زدند؛ محققان مشاهده کردند که این کار در واقع موجب شکسته شدن سد محافظ پوست و قرمزی خفیف پوست شد.
یک مطالعه نشان می‌دهد که وقتی روغن زیتون در محصولات پوستی و صابون‌ها فرموله می‌شود، می‌تواند به روش‌های مشابه اسید هیالورونیک (یک تقویت کننده پوست در محصولات ضد پیری)، مرطوب کند و آنتی‌اکسیدان‌های محافظ و ضد پیری ارائه دهد.
به همین ترتیب، بر اساس نتایج یک مطالعه دیگر، استفاده از روغن زیتون به صورت مستقیم بر روی مو ممکن است یک پوشش نازک روغنی روی تار‌ها ایجاد کند؛ بنابراین اگر علاقه‌مند به استفاده از روغن زیتون برای مو و پوست خود هستید، بهتر است از محصولات پوست و موی حاوی روغن به جای استفاده مستقیم از آن استفاده کنید.
یک کاربرد شگفت انگیز دیگر روغن زیتون به عنوان نرم کننده موم گوش است، اگر مشکل دائمی با موم گوش دارید، می‌توانید چند قطره روغن زیتون گرم را روی مجرای گوش خارجی بریزید تا به از بین بردن تجمع آن کمک کند.                           ",https://www.asriran.com/003UbW
832638,۱۴۰۱/۰۱/۰۹,فرهنگی/هنری,سخن نادرست داور عصرجدید: لهجه‌ات را باید فراموش کنی (فیلم),ژاله صامتی (داور عصر جدید) به بابک جوکار (چوپان علاقه‌مند به خوانندگی و اهل روستای کوشک باقری استان فارس) توصیه می‌کند: اینجا (تهران) که آمدی لهجه‌ات را باید فراموش کنی.,کد ویدیو  دانلود    فیلم اصلی                                     ,https://www.asriran.com/003Ube
832629,۱۴۰۱/۰۱/۰۹,اجتماعی ,خرید و فروش بلیت بازی ایران و لبنان خارج از سامانه، جعلی است,لازم است هواداران فقط از سایت رسمی مبادرت به خرید بلیت کنند و هر بلیتی خارج از این سامانه جعلی بوده و خرید و فروش آن غیرقانونى است.,"نماینده دادستان مشهد از جعلی و غیرقانونی بودن خرید و فروش بلیت های بازی ایران و لبنان، خارج از سامانه معرفی شده خبرداد.
به گزارش باشگاه خبرنگاران، صادق صفری در کمیسیون نظم و امنیت مسابقات ورزشی خراسان رضوی گفت: دادستانی با هر سایت یا شخصی که در زمینه بازار سیاه بلیت دیدار ایران و لبنان فعالیت داشته باشد، برخورد قاطع خواهد کرد.
او گفت: لازم است هواداران فقط از سایت رسمی مبادرت به خرید بلیت کنند و هر بلیتی خارج از این سامانه جعلی بوده و خرید و فروش آن غیرقانونى است.
نماینده دادستان مشهد گفت: توسط عوامل انتظامی از ورود افراد داراى بلیت جعلى ممانعت خواهد شد.
بازی تیم‌های ملی ایران و لبنان امروز سه شنبه ۹ فروردین ساعت ۱۶ در ورزشگاه امام رضا مشهد برگزار می‌شود.                           ",https://www.asriran.com/003UbV
832635,۱۴۰۱/۰۱/۰۹,اجتماعی ,کرونا/ روند صعودی ابتلا و بستری در مازندران,سویه اُمیکرون پیشتاز است و نوع غالب آن در استان اُمیکرون DA.۲ است.,"با فرا رسیدن نوروز ۱۴۰۱ همراه با کاهش آمار کرونا در کشور، مسافرت به استان های گردشگرپذیر همچون گذشته از سر گرفته شد. مازندران نیز که یکی از استان های هدف گردشگری است از این قاعده مستثنا نماند و شاهد خیلی عظیم ترددها و ورود مسافران نوروزی بود. اوج ترافیک وارده به مازندران در نیمه دوم تعطیلات به وقوع پیوست که در نتیجه منجر به افزایش روند ابتلا به کرونا و بستری بیماران شد.
به گزارش ایسنا، این موضوع باعث شد تا بر اساس آخرین اطلاع رسانی رنگ بندی کرونایی مناطق مختلف کشور از سوی مرکز روابط عمومی و اطلاع رسانی وزارت بهداشت، یک شهرستان مازندران (شهرستان رامسر) در وضعیت قرمز کرونایی و ۳ شهرستان در وضعیت آبی(بابلسر، جویبار و نوشهر) و ۱۸ شهرستان‌ دیگر نیز در وضعیت زرد کرونایی قرار گیرند. هیچ شهرستانی از مازندران در وضعیت نارنجی کرونایی قرار ندارد.
در این رابطه، معاون بهداشتی دانشگاه علوم پزشکی مازندران با اشاره به وضعیت روند شیوع کرونا اظهار کرد: وضعیت استان از نظر تعداد بیماران سرپایی کرونا رو به افزایش است و روند صعودی را طی می کند.
عباس علیپور در گفت و گو با ایسنا ضمن تاکید بر اینکه بخش قابل توجهی از بیماران سرپایی کرونایی از هم استانی ها هستند در جمع خبرنگاران گفت: میزان مراجعین سرپایی از میهمانان و مسافران وارد شده در استان آماری زیر ۲۰ درصد دارد.
وی درباره آمار بستری شدگان در بیمارستان های مازندران خاطرنشان کرد: میزان بستری روند افزایشی کمتری دارد اما نسبت به موارد ترخیصی آمار بالای یک را نشان می‌دهد به طوری که می‌توان گفت، موارد بستری شده ترخیص نمی‌شوند و از آمار سرپایی ها پیشی گرفته اند؛ این در حالی است که قبل از ورود به سال جدید، این آمار به کمتر از یک رسیده بود و ترخیصی‌ها آمار بیشتری را به خود اختصاص داده‌ بودند و تخت‌های اشغال شده روند نزولی داشت اما اکنون روند بستری نیز به سمت صعودی شدن پیش می‌رود.
علیپور با اشاره به اینکه روند کلی شیوع کرونا در استان نمودار صعودی دارد گفت: در پیک ششم شاهد ۲ قله ای شدن نمودار بودیم و هنوز ثبات پیدا نکرده بود و به قبل از پیک ششم نرسیده بودیم که مجددا در حال افزایش است و این روند جای نگرانی دارد.
وی با اشاره به سویه غالب فعلی در استان مازندران خاطرنشان کرد: سویه اُمیکرون پیشتاز است و نوع غالب آن در استان اُمیکرون DA.۲ است.
معاون بهداشتی دانشگاه علوم پزشکی مازندران در پاسخ به علائم سویه DA.۲ اظهار کرد: این سویه با DA.۱ که در ابتدای کرونا در مازندران وجود داشت یکسان است و از نظر علائم بالینی تفاوت ندارد فقط در نوع دلتا علائم تنفسی غالب بود و در اُمیکرون موارد گوارشی بیشتر به چشم می‌خورد.
علیپور افزود: اُمیکرون شامل A.۱ و DA.۲ و DA.۳ بوده که در حال حاضر نوع دوم آن در مازندران غالب و نوع سوم تاکنون شناسایی نشده است که علایم نوع دوم همان علایم گوارشی و تنفسی است.
وی با بیان اینکه امکان تشخیص نوع سوم نیز در استان وجود ندارد و کشور این موارد را بررسی می‌کند اظهار کرد: در صورت مشاهده نمونه‌ها به مرکز ارسال شده تا در صورت لزوم کیت های شناسایی برای استان‌ها ارسال شوند، اما تاکنون موارد نوع سوم گزارش نشده و DA.۳ در استان وجود ندارد.
این مقام مسئول همچنین به تزریق واکسن ها اشاره کرد و گفت: اهمیت موضوع تزریق واکسن بر کسی پوشیده نیست، در شرایطی که تاب آوری مردم پایین آمده و مسافرت و فعالیت های اجتماعی از سرگرفته شده است، مهمترین مورد تزریق واکسن است که باید جدی گرفته شود و در حال حاضر تزریق واکسن دُز سوم، برای ۵۹ درصد افراد بالای ۱۸ سال انجام شده است.وی، در پاسخ به علت عدم رغبت مردم به تزریق دُز سوم واکسن، اظهار کرد: علت پایین آمدن آمار تزریق دُز سوم در بین مردم، شاید به دلیل کاهش نگرانی آنها از کروناست اما باید گفت روند کرونا با انجام واکسیناسیون مدیریت شده است و باید این روند ادامه دار شود و تزریق واکسن باید حالت کنشی و نه واکنشی داشته باشد.
معاون بهداشتی دانشگاه علوم پزشکی مازندران درباره ایمنی واکسن ها نیز خاطرنشان کرد: بحث ترس از ایمنی نباید موجب عدم واکسیناسیون شود. واکسن‌ها اعم از تولید داخل و خارج کالای خوبی به جهت ایمنی است و کسانیکه تزریق دُز سوم را انجام می‌دهند یا مبتلا نشده و یا اگر مبتلا شوند از شدت عوارض کمتری برخوردار بوده‌اند.
علیپور با بیان اینکه واکسن ایمنی موقتی ایجاد می‌کند و بسته به رفتار ویروس تزریق دزهای جدید واکسن ضروری می‌شود گفت: واکسیناسیون ضرر خاصی ندارد، نهایتا اگر ویروس ضعیف شده و به حد سرما خوردگی برسد از تزریق واکسن ضرری نکرده ایم و اگر همین روند نیز تداوم داشته باشد که با واکسینه شدن ایمنی ایجاد شده است؛ پس در هر ۲ صورت بشر با تزریق واکسن برد خواهد کرد.                           ",https://www.asriran.com/003Ubb
832636,۱۴۰۱/۰۱/۰۹,اجتماعی ,افزایش تدریجی دما / بارش باران و وزش باد شدید در برخی مناطق,پنجشنبه (۱۱ فروردین ماه) در برخی مناطق آذربایجان شرقی، اردبیل، قم، همدان، مرکزی، زنجان، قزوین، البرز، تهران و غرب سواحل دریای خزر رگبار پراکنده و گاهی رعدوبرق پیش‌بینی می‌شود.,"رئیس مرکز ملی پیش‌بینی و مدیریت بحران مخاطرات وضع هوا گفت:از فردا (۱۰ فروردین ماه) در برخی مناطق کشور گاهی رعد و برق و وزش باد شدید، بارش پراکنده و خیزش گردوخاک انتظار می‌رود و در عین حال در بیشتر مناطق کشور افزایش تدریجی دما رخ می‌دهد.
صادق ضیاییان در گفت و گو با ایسنا، اظهار کرد: امروز (۹ فروردین ماه) تا اوایل وقت چهارشنبه (۱۰ فروردین ماه) در نوار شرقی و جنوب شرق کشور به‌ویژه در منطقه زابل و نوار شرقی کرمان وزش باد شدید و خیزش گردوخاک انتظار می‌رود و در سایر مناطق کشور جوی آرام حاکم است.
وی با بیان اینکه از بعدازظهر چهارشنبه در برخی مناطق کردستان، زنجان، جنوب آذربایجان شرقی و جنوب آذربایجان غربی رگبار پراکنده گاهی رعدوبرق و وزش باد شدید موقت پیش‌بینی می‌شود، گفت: پنجشنبه (۱۱ فروردین ماه) در برخی مناطق آذربایجان شرقی، اردبیل، قم، همدان، مرکزی، زنجان، قزوین، البرز، تهران و غرب سواحل دریای خزر رگبار پراکنده و گاهی رعدوبرق پیش‌بینی می‌شود.
به گفته ضیاییان، جمعه و شنبه (۱۲ و ۱۳ فروردین ماه) در بیشتر مناطق کشور جوی آرام حاکم است و جمعه در خراسان شمالی و شمال خراسان رضوی بارش پراکنده دور از انتظار نیست و همچنین جمعه در شمال شرق و شرق کشور و شنبه در نوار شرقی کشور سرعت وزش باد افزایش خواهد یافت.
وی با بیان اینکه از چهارشنبه تا شنبه (۱۰ تا ۱۳ فروردین ماه) در بیشتر مناطق کشور افزایش تدریجی دما رخ می‌دهد، افزود: امروز تا اوایل وقت چهارشنبه خلیج فارس، تنگه هرمز و دریای عمان مواج خواهند بود.
رئیس مرکز ملی پیش‌بینی و مدیریت بحران مخاطرات وضع هوا درباره وضعیت جوی تهران طی دو روز آینده اظهار کرد: آسمان تهران فردا (۱۰ فروردین ‌ماه) قسمتی ابری و گاهی همراه با وزش باد با حداقل دمای ۵ و حداکثر دمای ۲۰ درجه سانتیگراد و پنجشنبه (۱۱ فروردین ماه) نیمه ابری تا ابری و همراه با وزش باد وگاهی بارش پراکنده با احتمال رعد و برق با حداقل دمای ۹ و حداکثر دمای ۲۱ درجه سانتیگراد پیش‌بینی می‌شود.
ضیاییان در پایان گفت: طی امروز و فردا (۹ و ۱۰ فروردین ماه) اهواز با دمای ۳۰ و ۳۳ درجه سانتیگراد و بندرعباس با دمای ۳۰ و ۳۲ درجه سانتیگراد گرم‌ترین و شهرکرد با دمای ۸- و ۳- درجه سانتیگراد، سردترین، مراکز استان‌ کشور هستند.                           ",https://www.asriran.com/003Ubc
832628,۱۴۰۱/۰۱/۰۹,اجتماعی ,فعلا از راه چالوس به شمال نمی‌رسید,تردد کلیه خودرو‌ها در محور جنوب به شمال جاده کرج-چالوس و جاده هراز ممنوع شد.,"مدیرکل راهداری و حمل و نقل جاده‌ای البرز گفت: جاده کرج-چالوس و هراز یک طرفه شدند.
 زندی فر گفت:تردد کلیه خودرو‌ها در محور جنوب به شمال جاده کرج-چالوس و جاده هراز ممنوع شد.
مدیرکل راهداری و حمل و نقل جاده‌ای البرز گفت: این ممنوعیت از ساعت ۱۱ آغاز و تا ساعت ۲۴ امشب ادامه دارد.
جاده کرج-چالوس دارای ۱۶۰ کیلومتر طول است که نیمی از آن در استان البرز قرار دارد.
البرز، محل تردد چهارده استان کشور است.                           ",https://www.asriran.com/003UbU
832634,۱۴۰۱/۰۱/۰۹,حوادث,لرستان/ جان باختن 8 نفر در تصادف دو پژو,متاسفانه این تصادف منجر به جان باختن 8 سرنشین دو پژو شد.,"رئیس اورژانس پیش بیمارستانی لرستان گفت: تصادف در منطقه ""گاو کش"" شهرستان دلفان ۸کشته برجای گذاشت.
مهدی غیبی در گفت‌و گو با تسنیم در دلفان، با اشاره به برخورد دو دستگاه با پژوبا یکدیگر دراین شهرستان اظهار داشت: این تصادف ساعت 8:35 دقیقه صبح امروز در منطقه گاوکش شهرستان دلفان اتفاق افتاد.
وی افزود: متاسفانه این تصادف منجر به جان باختن 8 سرنشین دو پژو شد.                           ",https://www.asriran.com/003Uba
832633,۱۴۰۱/۰۱/۰۹,اجتماعی ,عذرخواهی «خانه مداحان» از مردم بابت سخنان نسنجیده مداح معروف,زیست زاهدانه و مناعت طبع صادقانه بزرگان و پیشکسوتان مداحی کشور در طی قرون متمادی خود گواه صادقی بر اصالت نداشتن پول و مادیات در این عرصه است.,"خانه مداحان در بیانیه‌ای نوشت : اگر خاطری از طرح این مباحث رنجیده گشته، صمیمانه از محضر عموم ملت شریف ایران عذر خواهی می‌کنیم.
فارس نوشت : پس از اظهارات مهدی اکبری مداح اهل بیت علیهم‌السلام درباره معلوم کردن مبلغ از سوی مداحان و واکنش‌های گسترده به نظرات او خانه مداحان نیز بیانیه‌ای صادر کرد و در آن نوشت:
انتشار سخنان یکی از مداحان محترم در روزهای اخیر در پاسخ به پرسشی مبنی بر دریافت صله توسط مداحان محترم با واکنش‌ها و اظهار نظرهای متفاوتی روبه‌رو بوده است. نظر به اهمیت موضوع و پرسش‌های ایجاد شده در اذهان عمومی ذکر چند نکته لازم به نظر می‌رسد:
۱. شکوه مدح و رثای آل الله در ۱۴ قرن پیشین بر پایه عشق و ارادت به آن ذوات پاک استوار بوده و رونق آن مدیون دل‌های پاک و انفاس قدسی خوبان این درگاه و شمول عنایت اهل بیت بوده است و خادم این آستان شأنی جز خدمت خالصانه و مدح و رثای مجدانه بهترین‌های عالم نداشته است. از این رو نوکری این آستان خود بزرگ‌ترین صله خداوند متعال به مادحان و برترین عطیه آسمانی بوده و هست.
۲.مداحان و ستایشگران اهل بیت (ع) همواره اذعان می‌کرده اند که مرحمت سیدالشهدا (ع) به آنان در امور معنوی همواره بسیار افزون‌تر از هدیه‌های خالصانه مردم عاشق قرآن و عترت بوده است. چه نعمت و رزقی بالاتر از خروشان ساختن عاطفه مردم عترت دوست در مسیر تعالی معنویت و رشد و کمال الهی بندگان خوب خدا؟!
۳. زیست زاهدانه و مناعت طبع صادقانه بزرگان و پیشکسوتان مداحی کشور در طی قرون متمادی خود گواه صادقی بر اصالت نداشتن پول و مادیات در این عرصه است. احوال عارفانه بسیاری از سلف صالح مداح و بی‌اعتنایی آنان به زخارف دنیوی امروزه برکسی پوشیده نیست.
۴. تبار نورانی ستایشگری و اسوه‌هایی چون دعبل و کمیت و سید حِمیَری و زیست صالحانه و حضور آنان در عرصه‌های اجتماعی و انقلابی نشان می‌دهد که آنان شعر و مدح خود را نه برای دریافت صله و تنها بر اساس وظیفه دینی خود عرضه کرده‌اند و صله معنوی و مرحمت دینی اهل بیت (ع) به آنان بسیار افزون‌تر از صله مادی به آنان بوده است. دعای خیر امامان معصوم درباره آنان با هیچ سیم و زری مقایسه پذیر نیست.
۵. اظهار نظرهای شخصی برخی از مداحان هیچ گاه نظر جامعه مداحان محترم نبوده و نیست و اگر خاطری از طرح این مباحث رنجیده گشته، صمیمانه از محضر عموم ملت شریف ایران عذر خواهی می‌کنیم.
۶. برخورد با سخنان مطرح شده نباید به ایجاد شکاف و دوقطبی و تسویه حساب‌های شخصی منجر شود و خدای ناکرده افراد را از مسیر صدق و امنت خارج کند و روح همدلی و نصیحت خیرخواهانه و برادرانه را تضعیف کند.
در پایان فصل الخطاب در شناخت جایگاه مداحان بیانات حکیمانه رهبر معظم انقلاب در سال‌های متمادی در دیدار مداحان به ویژه بیانات اخیر معظم له در نقش محوری مداحان در جهاد تبیین است و این بیانات می‌بایست سرلوحه همگان قرار گیرد.                           ",https://www.asriran.com/003UbZ
832632,۱۴۰۱/۰۱/۰۹,بین الملل,روزنامه مستقل روسی فعالیت خود را تا زمان پایان جنگ اوکراین متوقف کرد,"روزنامه ""نوایا گازتا"" یک روز پس از انتشار مصاحبه سردبیرش با رییس جمهوری اوکراین، دومین اخطار خود را در یک هفته گذشته دریافت کرده بود.","یک روزنامه مستقل روسی اعلام کرد به دلیل دریافت دو اخطار از سیستم سانسور دولتی روسیه، فعالیت خود را تا زمان پایان جنگ اوکراین متوقف می کند.
به گزارش عصرایران به نقل از گاردین، روزنامه "" نوایا گازتا"" یکی از آخرین روزنامه های مستقل باقی مانده روسیه، پس از دریافت اخطار دوم از سوی دولت به اتهام نقض قانون ""عامل خارجی"" این کشور، اعلام کرد که فعالیت خود را تا پایان جنگ در اوکراین متوقف خواهد کرد.
دومین اخطار برای این روزنامه یک روز پس از آن صادر شد که سردبیر آن، ""دیمیتری موراتوف""، با ""ولودیمیر زلنسکی"" رییس‌جمهوری اوکراین، در یک مصاحبه گروهی با خبرنگاران روسی گفتگو کرد که انتشار این مصاحبه بلافاصله توسط سازمان نظارت بر رسانه های روسیه ممنوع شد.
""دیمیتری موراتوف"" سردبیر روزنامه ""نوایا گازتا"" روسیه/ عکس: خبرگزاری فرانسه

نوایا گازتا یکی از مهم ترین نشریات مستقل روسیه محسوب می شود. تعدادی از روزنامه نگاران فعال در این روزنامه از دهه 1990 به تلافی گزارش های خود از جمله در مورد جنگ در چچن، کشته شده اند.
در تلاش برای جلوگیری از بسته شدن، این روزنامه تصمیم غافلگیرکننده خود را برای توقف انتشار تا پایان ""عملیات ویژه روسیه""، اصطلاح رسمی کرملین برای توصیف تهاجم نظامی به اوکراین، اعلام کرد.
هیات تحریریه ""نوایا گازتا"" در بیانیه ای نوشت: ""ما اخطار دیگری دریافت کردیم و به دنبال آن انتشار این روزنامه را به صورت آنلاین و چاپی تا پایان ""عملیات ویژه در خاک اوکراین"" متوقف خواهیم کرد.
 
هیات تحریریه این روزنامه روسی خاطرنشان کرد که ممکن است مجوز روزنامه لغو شود زیرا دو اخطار دریافت کرده است. این روزنامه هفته گذشته اولین اخطار را دریافت کرده بود.
""موراتوف"" که در سال 2021 جایزه نوبل صلح را به دلیل تلاش‌هایش برای حمایت از آزادی‌های روزنامه‌نگاری در روسیه دریافت کرد، تصمیم گرفته بود به انتشار نوایا گازتا ادامه دهد و در عین حال از دستور دولتی که روزنامه‌نگاران را از توصیف جنگ اوکراین به عنوان ""جنگ"" یا ""تهاجم"" منع می‌کند، پیروی کند.
در حالی که طی مدت 1 ماه گذشته رسانه های مستقلی مانند ""اکو مسکو"" و ""تی وی باران"" روسیه توقیف شده بودند، نوایا گازتا به گزارش های خود درباره جنگ و تاثیر تحریم ها بر اقتصاد روسیه ادامه داد. این روزنامه از معدود رسانه های مستقل روسی است که خبرنگاری در اوکراین دارد که در مورد تاثیر جنگ بر اوکراینی ها گزارش ارسال می کند.
""الکسی وندیکتوف"" سردبیر رسانه توقیف شده اکو مسکو نوشت: ""می‌خواهم کاملا همبستگی خود را با نوایا گازتا، روزنامه‌نگاران و سردبیر آن اعلام کنم. ""امیدوارم که شما به زودی به خوانندگان خود و به من بازگردید.""
                            ",https://www.asriran.com/003UbY
832631,۱۴۰۱/۰۱/۰۹,اجتماعی ,دستورالعمل حضوری شدن مدارس ابلاغ شد,حضور عوامل اجرایی طبق برنامه هفتگی مدارس الزامی و تمامی فعالیت‌های تربیتی و آموزشی مربیان، آموزگاران، دبیران و هنرآموزان در همه مقاطع تحصیلی و تمام دروس به صورت حضوری انجام خواهد شد.,"دفتر وزارتی، دستور العمل حضوری شدن مدارس از چهاردهم فروردین ماه را به ادارات کل آموزش و پرورش استان ها ابلاغ کرد.
به گزارش ایسنا و بنابر اعلام مرکز اطلاع رسانی و روابط عمومی وزارت آموزش و پرورش، دفتر وزارتی در راستای مصوبه اخیر ستاد ملی مبارزه با کرونا و با هدف جبران افت تحصیلی ناشی از تعطیلی مدارس در دوران کرونا و پیشگیری از تبعات جبران ناپذیر وضعیت موجود، دستورالعمل حضوری شدن مدارس در زمان باقی مانده سال تحصیلی جاری را به ادارات کل آموزش و پرورش استان ها ابلاغ کرد.
بر اساس این دستورالعمل؛ حضور عوامل اجرایی طبق برنامه هفتگی مدارس الزامی و تمامی فعالیت‌های تربیتی و آموزشی مربیان، آموزگاران، دبیران و هنرآموزان در همه مقاطع تحصیلی و تمام دروس به صورت حضوری و با رعایت بهداشت فردی و بهداشت محیط، استفاده مناسب از ماسک و تهویه کلاس های درس انجام خواهد شد.                           ",https://www.asriran.com/003UbX
832627,۱۴۰۱/۰۱/۰۹,بین الملل,اروپا: مذاکرات وین به خاطر روسیه به تعویق افتاد/ نمی‌توانم تضمین کنم به توافق می‌رسیم,باعث تاسف خواهد بود وقتی به نوعی از توافق بسیار نزدیک هستیم، نتوانیم به آن دست بیابیم. اما نمی‌توانم تضمین کنم به یک توافق می‌رسیم.,"مسئول سیاست خارجی اتحادیه اروپا در سخنانی در پارلمان اروپا به وضعیت فعلی روند مذاکرات وین پرداخته و مدعی شد مانع‌تراشی روسیه در مذاکرات، نهایی شدن توافق را به تعویق انداخته است.
به گزارش ایسنا به نقل از شبکه تی‌آرتی ترکیه، جوزپ بورل، مسئول سیاست خارجی اتحادیه اروپا که اخیرا برای شرکت در کنفرانس بین‌المللی دوحه به منطقه سفر کرده بود، روز دوشنبه در پارلمان اروپا درباره مذاکرات وین گفت که مذاکرات برای احیای برجام[توافق هسته‌ای] در حال نزدیک شدن به نتیجه‌ نهایی نیست.
بورل ادامه داد: باعث تاسف خواهد بود وقتی به نوعی از توافق بسیار نزدیک هستیم، نتوانیم به آن دست بیابیم. اما نمی‌توانم تضمین کنم به یک توافق می‌رسیم.
این ارزیابی بدبینانه مسئول سیاست خارجی اتحادیه اروپا درباره مذاکرات وین در حالی مطرح می‌شود که او در حاشیه کنفرانس دوحه در جمع خبرنگاران گفته بود،‌ توافق ممکن است «ظرف چند روز» حاصل شود.
او در پارلمان اروپا گفت: به نظر می‌رسد دو هفته پیش ما تقریبا به آن[ توافق] دست پیدا کرده بودیم. بعد روسیه مانع‌تراشی کرد.
بورل گفت، روسیه به دنبال اهرم فشاری علیه غرب در زمینه حمله‌اش به اوکراین بود.
به گفته مسئول سیاست خارجی اتحادیه اروپا، روسیه به ویژه می‌خواست مانع لغو تحریم‌های نفتی ایران شود، «چون اگر ایران تولیدات نفت را از سر بگیرد، منابع بیشتری در بازار[جهانی انرژی] تامین خواهد شد و این به نفع روسیه نیست.»
او در ادامه گفت، روسیه با دریافت تضمین‌های لازم از مخالفت دست کشید اما بروز اختلاف های دیگری که در نهایت، بخشی از توافق نیستند، از جمله جایگاه سپاه پاسداران در ایران و درخواست ایران برای حذف نام آن از فهرست سازمان‌های تروریستی آمریکا باعث توقف در پیشرفت مذاکرات شده است.
به گزارش ایسنا، اظهارات بورل در پی این مطرح می‌شود که با ایجاد تغییراتی در مناسبات سیاسی بین‌المللی در پی حمله روسیه به اوکراین و اعمال تحریم‌های اقتصادی توسط‌ وزارت خزانه‌داری آمریکا و برخی کشورهای اروپایی بر اشخاص و نهادهای روسی، دور هشتم مذاکرات وین برای احیای توافق هسته‌ای با پیچیدگی‌هایی مواجه و چند روز پیش، تا اطلاع ثانوی متوقف شد.
این وقفه در حالی به دنبال تحولات اخیر پیش آمد که به گفته طرفین، پیشرفت‌های چشم‌گیری در مذاکرات ایجاد شده بود. بخشی از این تحولات، کشمکش‌هایی است که در روابط واشنگتن - مسکو در زمینه درخواست روسیه مبنی بر دریافت ضمانت کتبی از آمریکا جهت مصون ماندن روابط اقتصادی-تجاری‌اش با ایران از تحریم‌ها ایجاد شده است. دولت آمریکا موضوع تحریم‌های روسیه را که در پی حمله آن به اوکراین اعمال شده‌اند به روند مذاکرات وین بی‌ربط دانسته و با هرگونه صدور معافیت یا ارائه تصمین در این زمینه، مخالفت کرد.
در این راستا، ند پرایس سخنگوی وزارت امور خارجه آمریکا مدتی قبل با اشاره به اینکه واشنگتن شراکت مسکو در پروژه‌های هسته‌ای ایران ذیل برجام را تحریم نخواهد کرد، مدعی شد که این کشور به روسیه اجازه نخواهد داد از توافق هسته‌ای به عنوان راه گریزی از تحریم‌های مرتبط با اوکراین استفاده کند.
جوزپ بورل، مسئول سرویس سیاست خارجی اتحادیه اروپا و هماهنگ‌کننده کمیسیون مشترک برجام در پیامی توییتری درباره مکث در مذاکرات وین گفته بود: به دلیل عوامل خارجی به مکث در گفتگوهای وین نیاز است. متن نهایی اساسا آماده و روی میز است. به‌عنوان هماهنگ‌کننده، من به همراه تیمم به ارتباط با همه اعضای برجام و ایالات متحده برای غلبه بر وضعیت فعلی و توافق ادامه خواهم داد.
سعید خطیب‌زاده سخنگوی وزارت امور خارجه کشورمان هم در این باره تاکید کرد: وقفه اعلام شده در مذاکرات وین می‌تواند زمینه‌ساز حل‌ موضوعات باقی‌مانده و بازگشت نهایی باشد. دستیابی به‌ موفقیت در گفتگوها تمرکز اصلی همه طرف‌ها خواهد بود. هیچ عامل خارجی‌ای بر اراده مشترک ما برای حرکت به سمت یک توافق جمعی اثر نخواهد گذاشت.
علاوه بر این، حسین امیر عبداللهیان وزیر امور خارجه ایران اخیرا در دیدار با انریکه مورا، معاون بورل و نماینده اتحادیه که اخیرا برای رایزنی درباره مذاکرات وین در راستیا احیای توافق هسته‌ای به ایران سفر کرده بود، با بیان این که جمهوری اسلامی ایران با جدیت در مذاکرات وین حضور یافته و برای رسیدن به توافق، ابتکارات لازم را ارائه کرده است، تصریح کرد که طرف‌های دیگر به ویژه دولت آمریکا باید جهت حل و فصل موضوعات باقی‌مانده رویکردی واقع بینانه اتخاذ نمایند.
وزیر امور خارجه افزود: فقدان تصمیم سیاسی آمریکا برای رفع تحریم هایی که به انتفاع اقتصادی مردم ایران گره خورده، مانع کنونی رسیدن به نتایج نهایی بوده و برای ما برخوردار شدن از منافع کامل اقتصادی و رفع موثر تحریم ها اولویت اساسی است.
اشاره بورل به موضوع خارج کردن نام سپاه از «لیست سازمان‌های تروریستی» آمریکا در حالی است که امیرعبداللهیان روز شنبه در این باره گفت: موضوع خارج کردن اسامی اشخاص حقیقی و حقوقی از لیست قرمز و از مجموعه تحریم‌ها و اقدامات یکجانبه‌ای که آمریکایی‌ها علیه ایران اعمال کرده‌اند، یکی از موضوعات جدی مذاکرات اخیر ما در وین است. وقتی می‌گوییم اشخاص حقیقی و حقوقی، در حوزه اشخاص حقوقی برخی از هولدینگ‌های بزرگ اقتصادی و مؤسسات بزرگ حکومتی ما قرار دارند و یکی از موضوعات، مربوط به سپاه پاسداران انقلاب اسلامی است.
وی تاکید کرد: در موضوع سپاه پاسداران حتما آنچه برای ما مهم است، این است که باید جایگاه و نقش سپاه و شأن قانونی سپاه به عنوان مهمترین بخش امنیتی و دفاعی کشور ما مورد توجه قرار بگیرد. ما در این رابطه پیام‌هایی را با آمریکایی‌ها تبادل کرده‌ایم و این یکی از موضوعاتی است که همچنان در دستور کار ما قرار دارد.
وزیر امور خارجه افزود: البته مقامات عالیرتبه سپاه به ما در وزارت خارجه نکته‌ای را همواره یادآوری می‌کنند و می‌گویند شما در راستای منافع کشور هر آنچه را لازم است انجام دهید و اگر به نقطه‌ای رسیدید که موضوع سپاه مطرح بود، این موضوع نباید مانعی برای شما باشد. این را می‌گویند و به نظر من مقامات عالی سپاه، به نوعی از خودگذشتگی نشان می‌دهند و ایثارگری خودشان را به حد اعلا می‌رسانند که اگر واقعا دیدید جمع‌بندی این است که در این توافق، منافع کشور حاصل می‌شود، اصلا موضوع سپاه پاسداران جزو اولویت‌هایتان قرار نگیرد.
امیرعبداللهیان ادامه داد: ولی ما با در نظر گرفتن جمیع مسائل کشور و منافع مردم و با نگاه به رویکرد آمریکایی‌ها، بالاخره سپاه از مجموعه‌ای از اشخاص تشکیل شده و سازمانی را در خدمت به کشور و مردم تشکیل داده و وقتی می‌گوییم سپاه یعنی سردار حاج قاسم سلیمانی. هیچگاه به خودمان اجازه نمی‌دهیم که در کنار سایر مسائل لاینحلی که همچنان با طرف آمریکایی باقی مانده - با وجود مجوزی که مقامات عالیرتبه سپاه به ما می‌دهند - به طرف آمریکایی بگوییم موضوع سپاه برای ما قابل حل است و از آن عبور کنیم. حتما موضوع سپاه بخشی از مذاکرات ما است؛ مانند سایر موضوعاتی که همچنان بین ما و آمریکایی‌ها در حال رفت و برگشت است.
وی افزود: با توجه به آنچه بین ما و آمریکایی‌ها باقی مانده، فکر می‌کنم اگر آمریکایی‌ها رویکردی واقع‌بینانه داشته باشند، توافق دست‌یافتنی است؛ اما اگر آمریکایی‌ها بخواهند با رویکردی غیرواقع‌بینانه و با بخشی از کار با برخی شتاب‌زدگی‌ها بخواهند ما را وادار کنند که از خطوط قرمز کشور و مردم عبور کنیم، بی‌تردید آمریکایی‌ها مسئول شکست مذاکرات خواهند بود.                           ",https://www.asriran.com/003UbT
832626,۱۴۰۱/۰۱/۰۹,اجتماعی ,این مراحل را طی کنید می‌توانید خدمت دوران سربازی را به سابقه بیمه‌تان بیفزایید,نحوه پرداخت حق بیمه سهم متقاضی به انتخاب وی به صورت نقد و یا اقساط ماهانه (حداکثر در ۱۲ قسط) امکان پذیر خواهد بود.,"خدمت نظام وظیفه فرصتی ارزشمند برای خدمت به میهن است و همچنین این دوران می‌تواند به عنوان سوابق بیمه‌ای سربازان لحاظ شود. در نوشتار ذیل به سوالاتی درباره بیمه سربازی در تامین اجتماعی پاسخ داده شده است.به گزارش ایسنا، با تصویب قانون اصلاح تبصره ماده (۱۴) قانون کار مصوب ۳۰ فروردین ۱۳۸۳ مجلس شورای اسلامی و حسب آیین نامه اجرایی مربوطه مصوب ۸ تیر ۱۳۸۴ هیئت وزیران، زمینه احتساب سوابق مدت خدمت نظام وظیفه عمومی برای کلیه بیمه شدگان سازمان از سال ۱۳۸۴ فراهم شده است.
درصورت ارائه درخواست بیمه شده و احراز شرایط مقرر پس از پرداخت حق بیمه متعلقه به عنوان سابقه پرداخت حق بیمه به منظور برخورداری از حمایت های مقرر در قانون تأمین اجتماعی قابل پذیرش خواهد بود.
مهدی شکوری، مدیر کل امور بیمه شدگان سازمان تامین اجتماعی به پرسش هایی در این باره پاسخ داده است:
متقاضیان بیمه سربازی برای درخواست باید چه شرایطی داشته باشند؟
تمامی بیمه شدگان، مقرری بگیران بیمه بیکاری و همچنین مستمری بگیران تحت پوشش سازمان تامین اجتماعی در صورت دارا بودن حداقل دو سال سابقه پرداخت حق بیمه نزد این سازمان و داشتن کارت پایان خدمت نظام وظیفه (برای افراد کمتر از ۵۰ سال سن داشتن کارت پایان خدمت الکترونیکی الزامی است) می توانند نسبت ارائه تقاضا و پرداخت حق بیمه متعلقه اقدام کنند.
آیا گروهی از سربازان از پرداخت بیمه سربازی معاف هستند و سال های خدمت به سوابق بیمه ای آنها اضافه می شود؟
به موجب ماده ۹۵ قانون تامین اجتماعی، تمامی بیمه شدگان و دریافت کنندگان مستمری های بازنشستگی و ازکارافتادگی که قبل و بعد از خدمت سربازی خود به اعتبار اشتغال در کارگاه های مشمول قانون تامین اجتماعی و به واسطه رابطه مزدبگیری دارای سابقه پرداخت حق بیمه نزد سازمان هستند، چنانچه وقوع کلیه مراحل فوق، شامل انجام دوره خدمت سربازی و مدت سوابق بیمه ای قبل و بعد از خدمت نظام وظیفه، تماماً قبل از تاریخ ۷‏/۵‏/۸۵ تحقق یافته باشد، از پرداخت حق بیمه دوره خدمت سربازی معاف هستند.
‏ سربازان متقاضی بلافاصله بعد از پایان دوران خدمت می توانند برای احتساب سوابق بیمه ای اقدام کنند؟
کلیه بیمه شدگان، مقرری بگیران بیمه بیکاری و همچنین مستمری بگیران تحت پوشش سازمان تأمین اجتماعی صرفنظر از بیمه پردازی در زمان ارائه تقاضا صرفاً با دارا بودن حداقل دو سال سابقه پرداخت حق بیمه نزد سازمان و داشتن کارت پایان خدمت نظام وظیفه (برای افراد کمتر از ۵۰ سال سن داشتن کارت پایان خدمت الکترونیکی الزامی است) می توانند نسبت به احتساب سوابق مذکور و پرداخت حق بیمه متعلقه اقدام کنند.
برای درخواست احتساب سال های خدمت به سوابق بیمه ای چگونه باید اقدام کنند؟ آیا می توانند درخواست خود را غیرحضوری ارائه دهند؟
با توجه به فراهم شدن زمینه دسترسی به پایگاه اطلاعاتی سازمان وظیفه عمومی ناجا، متقاضیان می توانند با مراجعه به سامانه خدمات غیرحضوری سازمان تأمین اجتماعی به نشانی es.tamin.ir و ورود به منوی بیمه شدگان ‏- اموربیمه شدگان – محاسبه خرید خدمت سربازی) نسبت به محاسبه و پرداخت حق بیمه مدت خدمت نظام وظیفه خود اقدام کنند.
بدیهی است چنانچه اطلاعات دوره خدمت انجام شده، توسط سازمان وظیفه عمومی ناجا فراخوان نشود و یا بیمه شده متقاضی احتساب سوابق دوره حضور در جبهه خود باشد، می بایست با مراجعه به شعبه دریافت کننده حق بیمه نسبت به ارائه درخواست مربوطه اقدام کند.
‏ پرداخت مبلغ بیمه سربازی چگونه محاسبه می شود و پرداخت آن چگونه است؟
میزان حق بیمه متعلقه براساس میانگین حقوق و مزایای مبنای کسر حق بیمه آخرین دو سال فرد بیمه شده قبل از ارائه تقاضا (مشروط بر اینکه از حداقل دستمزد مصوب شورای عالی کار در سال محاسبه کمتر نباشد) با نرخ ۳۰درصد محاسبه می شود، که آن سهم بیمه شده و سهم دولت است.
نحوه پرداخت حق بیمه سهم متقاضی به انتخاب وی به صورت نقد و یا اقساط ماهانه (حداکثر در ۱۲ قسط) امکان پذیر خواهد بود.
برخی افراد درخصوص خرید بیمه سربازی برداشت اشتباهی داشته و آن را با خرید خدمت سربازی یکسان فرض می کنند. در این خصوص توضیحی دارید؟
احتساب سوابق خدمت نظام وظیفه به عنوان سابقه بیمه ای نزد سازمان تامین اجتماعی درخصوص افرادی مصداق دارد که طبق مقررات خدمت سربازی خود را سپری نموده و دارای کارت پایان خدمت معتبر باشند که در صورت احراز شرایط مقرر با پرداخت حق بیمه متعلقه می توانند از مزایای قانونی آن بهره مند شوند؛ درحالی که موضوع خرید خدمت سربازی (معافیت از انجام خدمت سربازی) ارتباطی با وظایف این سازمان ندارد.
‏ چه زمانی سوابق بیمه ای سربازی به سوابق درخواست کنندگان افزوده می شود؟
پذیرش و ایجاد سوابق سربازی و تاثیر آن در برخورداری متقاضیان از حمایت های مقرر در قانون تامین اجتماعی پس از پرداخت کامل حق بیمه سهم بیمه شده در مهلت های تعیین شده امکان پذیرخواهد بود.
آن دسته از افرادی که برای افزودن دوران سربازی به سوابق بیمه ای خود اقدام می کنند، در صورت تمایل برای ادامه بیمه پردازی باید چه کنند؟
محاسبه حق بیمه مربوطه براساس میانگین دستمزد آخرین دو سال پرداخت حق بیمه قبل از ارائه تقاضای افراد است بر همین اساس شایسته است متقاضیان به محض احراز دو سال سابقه پرداخت حق بیمه نزد سازمان، نسبت به ارائه درخواست احتساب سوابق خدمت نظام وظیفه خود اقدام کنند.                           ",https://www.asriran.com/003UbS
832624,۱۴۰۱/۰۱/۰۹,اجتماعی ,وزارت آموزش و پرورش: موضوع افزایش سال تحصیلی صحت ندارد,هر تصمیمی که از سوی ستاد ملی کرونا مطابقا اعلام شود از طریق وزارت آموزش و پرورش به مدارس اطلاع‌رسانی می‌شود.,"معاون تربیت‌بدنی و سلامت وزارت آموزش و پرورش از ابلاغ نحوه آموزش‌های حضوری خبر داد و گفت: افزایش شهریه مدارس غیردولتی ممنوع است و همچنین موردی مبنی بر افزایش سال تحصیلی جاری مطرح نشده است.
صادق ستاری‌فرد معاون تربیت‌بدنی و سلامت وزارت آموزش و پرورش در گفت‌وگو با فارس از ابلاغ دستورالعمل نحوه آموزش‌های حضوری خبر داد و اظهار کرد: با توجه به تصمیم ستاد ملی کرونا مبنی بر ضرورت حضوری شدن آموزش‌های مدارس، برای ارتقای کیفیت آموزشی و پرورشی به شکل حضوری و جلوگیری از استمرار افت تحصیلی دانش‌آموزان و پیشگیری از تبعات جبران‌ناپذیر در این باره، نحوه فعالیت واحد‌های آموزش و پرورش در زمان باقیمانده سال تحصیلی ۱۴۰۱-۱۴۰۰ تصمیم‌گیری شد.
وی با اشاره به اینکه همه عوامل اجرایی، تربیتی و آموزشی مدارس باید مطابق ابلاغ و جدول برنامه هفتگی در مدارس حضور داشته باشند، افزود: تمام فعالیت‌های تربیتی و آموزشی دانش‌آموزان در همه مقاطع تحصیلی و دروس باید به صورت حضوری باشد؛ با این حال رعایت بهداشت فردی، بهداشت محیط و استفاده مناسب از ماسک و تهویه کلاس مد نظر است.
* کدام دسته از دانش‌آموزان می‌توانند مجازی دری بخوانند؟
ستاری‌فرد با تأکید بر حضور منظم دانش‌آموزان در کلاس درس طبق برنامه هفتگی، گفت: پیش‌بینی شد که دانش‌آموزان مبتلا به کرونا یا دارای علائم ابتلا به این ویروس و دانش‌آموزانی که دچار بیماری زمینه‌ای هستند با تأیید پزشک و رضایت والدین از بستر «شاد»، آموزش‌ها را دنبال کنند.
وی اضافه کرد: برای تسهیل تردد دانش‌آموزان به مدارس، موضوع ساماندهی سرویس‌های ایاب و ذهاب دانش‌آموزان، محل توجه و تأکید قرار گرفته است.
* ممنوعیت افزایش شهریه مدارس غیردولتی
معاون تربیت‌بدنی و سلامت وزارت آموزش و پرورش اظهار کرد: افزایش شهریه دانش‌آموزان مدارس غیردولتی ممنوع اعلام شد.
وی ادامه داد: جذاب‌سازی محیط مدرسه و تنوع بخشی به محیط‌های یادگیری از طریق برگزاری مسابقات، جشنواره‌ها، رویدادها و اردوهای فرهنگی و تربیتی و ورزشی، محل تأکید قرار گرفته است.
* نظارت دقیق و میدانی بر حضوری شدن مدارس
ستاری‌فرد با بیان اینکه تأکید شد که هرگونه تغییر احتمالی در خصوص نحوه آموزش حضوری تابع مصوبات ستاد کروناست، گفت: هر تصمیمی که از سوی ستاد ملی کرونا مطابقا اعلام شود از طریق وزارت آموزش و پرورش به مدارس اطلاع‌رسانی می‌شود.
وی به نظارت نیز اشاره کرد و افزود: برای نظارت بر حسن اجرای این آیین‌نامه و حضوری شدن آموزش‌ها پیش‌بینی شد که نظارت دقیق و تیم‌های نظارتی دقیقی به شکل میدانی و گزارش مردمی داشته باشیم و نسبت به این مهم مناطق آموزش و پرورش و استان‌ها اهتمام جدی داشته باشند؛ مضافا اینکه نسبت به ثبت اطلاعات دانش‌آموزان مبتلا یا در معرض ابتلا در سامانه نظام مراقبت کووید ۱۹ پیش‌بینی و پیشنهاد شد.
* افزایش یک ماه تا یک ماه و نیم به سال تحصیلی جاری در دستورالعمل نیست
ستاری‌فرد تصریح کرد: اطلاع‌رسانی جامع و اقناع دانش‌آموزان و اولیا به طرق مختلف برای کاهش نگرانی خانواده‌ها برای حضور دانش‌آموزان محل توجه قرار گرفته است.
وی درباره افزایش یک ماه تا یک ماه و نیم به سال تحصیلی جاری گفت: چنین چیزی در دستورالعمل ارسالی وجود ندارد و صحت ندارد.                           ",https://www.asriran.com/003UbQ
832625,۱۴۰۱/۰۱/۰۹,اقتصادی,اولین یارانه معیشتی سال 1401 فردا واریز می‌شود,«شانزدهمین قسط» از پرداخت دومین مرحله وام یک میلیون تومانی کرونایی در این ماه، از حساب سرپرستان خانواده هایی که این وام را دریافت نموده اند، کسر خواهد شد.,"نخستین مرحله یارانه معیشتی سال ۱۴۰۱ ساعت ۲۴ چهارشنبه ۱۰ فروردین ماه به حساب سرپرستان خانوار واریز می شود.
به گزارش تسنیم، امید حاجتی، مدیرعامل سازمان هدفمندسازی یارانه ها از پرداخت «بیست و نهمین»مرحله یارانه معیشتی به حساب سرپرستان خانوار در ساعت 24 روز چهارشنبه 10 فروردین ماه خبر داد.
وی با اعلام این خبر گفت: به مانند دوره های پیشین، واریزی ها یارانه معیشتی به حساب خانواده های یک نفره 55 هزار تومان، خانواده های دو نفره 103 هزار تومان، خانواده های سه نفره 138 هزار تومان، خانواده های چهار نفره 172هزار تومان و خانواده های پنج نفره و بیشتر 205 هزار تومان می باشد.
وی یادآورشد: «شانزدهمین قسط» از پرداخت دومین مرحله وام یک میلیون تومانی کرونایی در این ماه، از حساب سرپرستان خانواده هایی که این وام را دریافت نموده اند، کسر خواهد شد.                           ",https://www.asriran.com/003UbR
832623,۱۴۰۱/۰۱/۰۹,اقتصادی,افزایش قیمت گندم در سال 1401,دولت به منظور حمایت از این قشر زحمتکش مبلغ خرید هر کیلوگرم گندم از کشاورز را ۱۰ هزار و ۵۰۰ تومان اعلام کرد.,"عضو کمیسیون تلفیق بودجه ۱۴۰۱ مجلس شورای اسلامی از افزایش قیمت گندم در سال جاری برای حمایت از کشاورزان و تولید کنندگان خبر داد.
محمد وحیدی، در گفت‌وگو با ایسنا با اشاره به افزایش قیمت گندم در سال جاری، اظهار کرد: دولت در سال ۱۴۰۱ به منظور حمایت و تشویق کشاورزان قیمت هر کیلوگرم گندم را ۱۱ هزار و ۵۰۰ تومان اعلام کرد.
نماینده مردم بجنورد، مانه و سملقان، راز و جرگلان، گرمه و جاجرم در مجلس شورای اسلامی در ادامه افزود: پس از دفاع در کمیسیون تلفیق بودجه ۱۴۰۱ در تصویب نهایی مبلغ ۹ هزار و ۵۰۰ تومان بابت خرید هر کیلوگرم گندم از کشاورزان، دولت هم به منظور حمایت از این قشر زحمتکش مبلغ خرید هر کیلوگرم گندم از کشاورز را ۱۰ هزار و ۵۰۰ تومان اعلام کرد.
عضو کمیسیون آموزش، تحقیقات و فناوری مجلس شورای اسلامی تأکید کرد: دولت همچنین به منظور ترغیب کشاورزان برای تولید بیشتر و تامین غلات مورد نیاز کشور و کاهش وابستگی به واردات مبلغ ۱۰۰۰ تومان به عنوان هدیه تحویل در نظر گرفته است که مبلغ نهایی خرید هر کیلوگرم گندم به ۱۱۵۰۰ تومان رسید.
وحیدی در پایان تصریح کرد: از دولت مردمی انتظار داریم ضمن پرداخت به موقع مطالبات کشاورزان و همچنین ادامه تصویب طرح‌هایی برای تشویق کشاورزان به منظور کاهش واردات و خودکفایی در کشور، توجه ویژه‌ای هم به تأمین نهاده‌های دامی با قیمت‌های مناسب برای حمایت از دامداران را نیز در دستور کار دولت داشته باشند تا شاهد آسیب‌هایی که متاسفانه در سال گذشته برای این قشر زحمتکش بودیم در سال جاری شاهد رفع دغدغه‌های این عزیزان باشیم.                           ",https://www.asriran.com/003UbP
832084,۱۴۰۱/۰۱/۰۹,عمومی,تست سرعت عملکرد چشم: گربه ای در سرزمین جغدها (تصویر),,"در ادامه تست های مرتبط با سرعت عملکرد چشم ( که البته برخی روانشناسان می گویند بهتر است آن را سرعت عملکرد مغز بنامیم) ، می کوشیم گربه ای که در میان جغدها پنهان شده است را پنهان کنیم.شما در چند ثانیه می توانید پیدایش کنید؟ دوستان و اعضای خانواده تان چطور؟!
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
. راهنمایی: نیمه پایین تصویر را با دقت بیشتری ببین.
.
.
.
.
.
.
.
.
.
.
.
.
.
.
.
.                           ",https://www.asriran.com/003USi
832622,۱۴۰۱/۰۱/۰۹,اجتماعی ,وزارت آموزش و پرورش: دبیرستانی ها یک ماه بیشتر باید سرکلاس بروند,به زمان نیمسال دوم تحصیلی دبیرستانی ها یک ماه اضافه خواهد شد.,"بر اساس شیوه نامه ابلاغی وزارت آموزش و پرورش مبنی بر حضور دانش آموزان در مدارس زدن ماسک و تهویه هوا الزامی است. دبیرستانی ها یک ماه بیشتر باید سرکلاس بروند.
به گزارش باشگاه خبرنگاران، برای دانش آموزان ابتدایی که نمرات نیمسال اول آنها نیاز به تلاش بیشتر دارد کلاس های جبرانی در نظر گرفته خواهد شد. به زمان نیمسال دوم تحصیلی دبیرستانی ها یک ماه اضافه خواهد شد.
بر اساس این ابلاغیه مدارس غیر دولتی از گرفتن شهریه اضافی برای برنامه‌های ثابت و فوق برنامه ممنوع شدند.                           ",https://www.asriran.com/003UbO
832621,۱۴۰۱/۰۱/۰۹,بین الملل,بایدن: هرگز از اظهاراتم درباره پوتین عقب‌نشینی نمی‌کنم,بایدن در ادامه سخنانش گفت: «هرگز از واکنش‌مان در صورتی که پوتین از سلاح شیمیایی در اوکراین استفاده کند، رونمایی نخواهم کرد».,"رئیس جمهور آمریکا شامگاه دوشنبه گفت که از اظهارات اخیر خود درباره رئیس جمهور روسیه عقب نشینی نمی‌کند و اظهاراتش بیانگر خشم از اقدامات پوتین بوده است.به گزارش فارس، «جو بایدن» رئیس جمهور آمریکا شامگاه دوشنبه در سخنانی در واکنش به اظهارات چند روز پیش خود درباره «ولادیمیر پوتین» رئیس جمهور روسیه گفت که هرگز در مورد چیزی که درباره رئیس جمهور روسیه گفته عقب نشینی نمی‌کند و با اظهارات خود، خشمش را از پوتین ابراز داشته است.
وی در ادامه گفت: «چیزی که پوتین انجام می‌دهد کامل غیرقابل قبول بوده اما وی ناتو را متحدتر کرده است.
رئیس جمهور آمریکا افزود: «اگر پوتین به رویکرد خود درقبال اوکراین ادامه دهد، به فرد منحوسی تبدیل خواهد شد».
وی گفت که کسی باور نمی‌کند که ما درصدد سرنگونی پوتین هستیم و سخنان من درباره وی، بیانگر خشمم از اقدامات این فرد بوده است.
بایدن در ادامه سخنانش گفت: «هرگز از واکنش‌مان در صورتی که پوتین از سلاح شیمیایی در اوکراین استفاده کند، رونمایی نخواهم کرد».
رئیس جمهور آمریکا گفت:‌ «آمادگی من برای دیدار با پوتین وابسته به این است که وی می‌خواهد در این دیدار درباره چه چیزی بحث کند».
بایدن گفت: «آن چیزی که درباره ضرورت کناره گیری پوتین از قدرت گفتم بیانگر خشمن من از اتفاقاتی است که روی می‌أهد و بیانگر سیاست ایالات متحده نیست».
بایدن شنبه شب حین سخنرانی در لهستان گفته بود «ولادیمیر پوتین» رئیس جمهور روسیه نباید بر سر قدرت بماند.
سخنگوی کاخ کرملین در واکنش به ادعای اخیر جو بایدن به خبرگزاری رویترز گفت: «به بایدن ربطی ندارد که در این‌باره تصمیمی بگیرد. رئیس جمهور روسیه توسط مردم روسیه انتخاب می‌شود».                           ",https://www.asriran.com/003UbN
832620,۱۴۰۱/۰۱/۰۹,عمومی,لاشه سوخو ۳۰ اس ام روسی در اوکراین (فیلم),لاشه سوخو ۳۰ اس ام روسی که در اوکراین سرنگون شده است.,کد ویدیو  دانلود    فیلم اصلی                                     ,https://www.asriran.com/003UbM
